Author,Text
alen markaryan,"Son oynadığı deplasman maçında 6 yiyen takımla; evinde son oynadığı maçı 5 farkla kaybeden iki takımın karşılaşmasına odaklandık... Garip ama gerçek...

Beşiktaş için çok önemli bir maç, çünkü hem yeni başkanına merhaba diyecek Hem de ligin geri kalanına mesaj gönderecek... Yenersek lig yeniden başlar... Yene..... Yok yok, Başka da seçenek yok gibi duruyor... Arka tarafı kafamdan atabilsem çok rahatım. Onur ve Umut çok ciddi performans göstermeliler ki iş bize dönsün... ki dördün arasına Necip'i ön libero gibi koyan Rıza Hoca, Abou'ya da kesik atmış... Maça yüksek ıslık volumü ve hakem Atilla beyin devamlı F.Bahçe lehine düdük çalmasıyla başladık.

Bizim ıslık, onların düdük bakalım ne olacak!!!! Beşiktaşlı futbolcuların adam adama markaja yakın oynamaları F.Bahçe'ye rahat top yaptırmıyordu ve bu iyi başlangıçtı... Biliyorsunuz bize rahat maç seyretmek yok Öyle bir gol yedik ki tarif edemem, bildiğin veteran golü!!!!0-1 nsanı çıldırtan akıl almaz basit goller yiyor. Her maçımızda olduğu gibi yaratıcı futbolcu eksikliğini iliklerimize kadar yaşıyor,

Orta sahada Necip ve Gedson'a atılan topların bir türlü doğru adresi bulamamasının sıkıntılarını ağır hissediyoruz... Bu esnada Fener defansının top dolaştırdığı dakikada Cenk'in baskısı sonuç getirdiğinde bir anda kendisini ceza sahasında buldu... Vurmadı çalım atayım dedi, ayağına tekmeyi yedi Hakem penaltıyı verdi ama kırmızıyı atladı... Neyse!

Chamberlain soğukkanlı geldi ve tabelayı eşitledi: 1-1... Bu maçı almanın tek yolu Karadeniz'in azgın dalgaları gibi yükselmek ve saldırmak... Gedson'un sakatlanıp Salih'le yer değiştirmesi bakalım oyunu nasıl etkileyecek... Gedson'dan sonra Umut Meraş'ın da daha ilk yarı bitmeden sakatlanarak sahayı terk etmesi aklımıza bir milyon tane tilkiyi sokuverdi!!!! ş ayıba kaçmakta artık, hatırlatayım!!!! kinci yarıda 51'e geldiğimizde Beşiktaşlı futbolcuların kazandığı topları ayaklarında fazla tutmaları başlarına iş açmakta...

F.Bahçeli topçuların 54'ten 56'ya ceza sahamızda kamp kurmalarını hiçbir futbol otoritesi açıklayamaz... Normal işler değil bunlar... Bu takımın bu ruh halini anlamak mümkün değil Zaten akabinde de göstere göstere penaltıyı yaptırdılar, golü yedirdiler 1-2... Sanki hiç futbol oynanmayan bir gezegenden gelmişiz de futbol topunu ilk defa görmüşüz gibi bir durum var sahada... Yoksa Rıza Hoca hepiniz defans yapın topu onlara verin demez.... Değişik iş....

Hele Tayfur Bingöl'ün rakip altı pası içinde topa vurmayıp yedirdiği kontrayı görün, kafayı yersiniz... Ghezzal, Aboubakar ve Bahtiyar'la son kozlarını kullandı Rıza Hoca...

Arada frikik skandalı var, seyrederseniz zaten... Dakikalar da 81'i göstermekte.... 90'a kadar tek müspet hareketimiz olmadığı gibi ipleri hakem kılıklı adamların eline kendimiz verdik zaten... O da o iple bize sahanın her yerinde dar ağacı kurdu.... Sn. Hasan Arat'ın bu takımdan en az 5 adamı menajerleriyle birlikte çağırıp, kaç para alacakları varsa bir kalemde anlaşıp Beşiktaş'la ilişiğini kesmesi lazım... Hemen yarın sabah hem de...
"
alen markaryan,"
Son iki aydır Beşiktaş camiasında yoğunlaşan kongre havası pazar gecesi itibarıyla son buldu... Sn. Hasan Arat Beşiktaş'ın 35. Başkanı oldu... Sabahın ilk saatlerinden itibaren akıl almaz kuyruklar oluşturan kongre üyeleri türlü cefalar çekerek anca oy kullanabildi... 3800 kişilik salona 13 bine yakın insanın geleceği ön görüldüğü halde maalesef önlem alınmaması ciddi sıkıntı yarattı... Neydi önlem? Alacaktın seçimi stada Koyacaktın stadın ortasına elli tane sandık, Bir saatte iş bitecekti... Çoğu insan oy kullanmadan geri gitti... Reva mı bu şimdi!? Neyse! Kongreden sonra Sn Arat da bu minvalde görüş belirtip artık bu salonda seçim yapılmayacağının kalın harflerle altını çizdi... Sonra bir ikinci husus, 22 bine yakın oy kullanabilecek üye varken Salona yalnızca 12 bin civarı üyenin gelmesi, Ki bu sayı rekor... Diğer 10 bin kişinin hiç oralı olmaması... Nerede bu 10 bin kişi? Seçim havasının bu kadar yoğun yaşandığı ortamda 10 bin kişinin ortalıkta olmaması soruşturulması gereken bir konu bence...Bu da notlarımız arasında olsun... Vel hasıl-ı, Bir seçim daha kazasız belasız bitti... Sn. Hasan Arat'ı bir kez daha kutluyor Beşiktaş'ın başarıdan başarıya koşacağı yıllar diliyorum... Hep dediğimiz gibi, Sonunda kazanan Beşiktaş olsun...

KARBÜRATÖR SU KAYNATINCA

Biliyorsunuz hafta sonu bütün Beşiktaş camiası kongreye angaje oldu... Tabii biz kongre derdindeyken Portekiz devlet başkanı Salazar'ın ""Üç F"" formülü............ Pardon pardon, Galatasaray'ın ve hakemlerin televizyon dizisi tadında hikayelerini kaçırdık!!! Gece eve gidince göz atayım dedim... Eve giderken içimden geçirdiğim 'şeftali hoşafı gibi yayılırım yatağa' düşüncelerim, Pendik'in ceza sahası köşesinde yediği darbelerle auta çıktı.... Bir hakeme göre kilo almış Volkan beyin o pozisyonu görmemesini hayretle karşılarken, VAR odasının bu dizi tadında hikayeyi sadece seyretmesini artık 'normal' algılıyoruz... Volkan beyin o pozisyona faul çalmamasını tek bir şekilde açıklayabilirim... O, o hareketi ceza sahasının içinde zannetti G.Saray'a penaltı verme yasağı olduğundan ""Aman abi, şimdi başıma iş almayayım"" mantığıyla görmezden geldi... VAR odası da Avrupa kupası ödüllü diziyi seyrettiğinden pozisyon ""The Ghost"" adlı filmin setine çıktı... Daha neler var da karbüratör su kaynatmaya başladı... Doktor fazlası zarar dedi... Günde bir Galatasaray maçı pozisyonu yetiyormuş bana O da yemeklerden sonra...

LOGONUZU BİR SANTİM YUKARI KAYDIRIN BE KARDEŞİM?!

Cumartesi Sinan Erdem'de oynadığımız F.Bahçe maçına kilitlendik, Oturduk pür dikkat seyrediyoruz... Maçın ortalarında spiker de hatırlatmasa dakika mefhumunu fazla umursamıyorduk ama, Periyot sonları saniye bile önem taşıdıkça gözümüz yayıncı kuruluşun verdiği, Skor ve dakika/saniyeyi gösteren tabeleya kayıyordu... Hücum süresini, kalan saniyeyi takip edebilmek için ister istemez her salise hem de... Ama o da ne?! Yayıncı kuruluşun kocaman kırmızı yuvarlak logosu tam da o tabelanın üzerinde! Dakika kısmını tamamen kapattığından süreyi hiçbir şekilde takip edemedik Ve içinden çıkılmaz bir sinire ulaştık!!! Taa son 35 saniye kalana kadar... 35 saniye kala kaldırdılar logoyu iyi mi?! Ya yayıncı kuruluşun yetkili arkadaşları???!!! Hiç mi eşiniz dostunuz uyarmaz? Siz hiç mi seyretmezsiniz maçı? Bu işin rejisi, kamera odası falan yok mudur? Vallahi değişik bir durum ya?! Basketbol tamamen saniyeye bile odaklı bir spor ve biz ekran başında hiçbir aksiyonu takip edemiyoruz... Logonuzu bir santim yukarı kaydırdığınızda hiçbir sorun kalmayacak!!!! Lakin tam mesele o değil Mesele bizim takip etme ihtiyacı duyduğumuz görseli Sizin takip etmeye bile ihtiyaç duymamanız!!! Mesele mi sıkıntılı yoksa sıkıntı meselenin özünde mi siz karar verin....
"
alen markaryan,"

Beşiktaş maçı varsa Beşiktaş maçı konuşulur!' düsturunu spor kamuoyunun masasına koyup, seçim konuşmalarını maçtan sonraya bırakıp sözümüzün arkasından koşturmaya başlıyoruz...

Ankara'daki müsabaka hem açılan puan farkını korumak için önemli hem de haftaya oynanacak Fenerbahçe maçı öncesi ciddi motivasyondu... Hafta içi Avrupa kupası maçındaki açık farklı yenilgiye sebep olan eksik kadro bu gece de birkaç dokunuş haricinde farklı değil... Lakin bizim aradığımız dün '20 milyon yuroluk Fener'i yenen' Beşiktaş basketbol takımındaki ""İştah""... Bakalım, bakalım...

Maçın başladığını ancak 3. dakikada Colley'in attığı 30 metrelik deparla anladık... A.Gücü sahasındaydık devamlı ama yan pas hastalığı zirve yapmış durumda... Bu mantıkta sonuç odaklı olmamız mümkün değil... Gerek pasla, gerek çalımla adam eksiltecek adam lazım, yoksa hava... 21'de gol yedik, gol de evlere şenlik... Dört tane Beşiktaşlı futbolcu topu ayağında tutamadı,

Yanlış pas, yanlış duruş, yanlış pozisyon alma... Vallahi ayıp ya... Bizim topçuların en büyük hastalığı top ayaklarına gelince kendi kalelerine yönelmeleri, karşı kaleyi düşünme gibi bir dertleri yok... Beşiktaş'ta 35'te ayakta duramayan adam sayısı '2'... Umut ve Onur... Öbürleri de yürüyor işte!!!!

Pozisyonsuzluk denizinde boşa kürek çeken Beşiktaş ikinci yarıda Chamberlain ve Cenk'e şans verdi... Diyorum ya iştah çok önemli, onu transfer etmek lazım.... İstiyorsa alem-i cihan olsun istemeyen topçuyla hiçbir şey olmaz... Neyse şu günler, şu maçlar kazasız belasız bir geçsin hele... Kaliteli ayak, profesyonel kimlik her zaman parayı alır diye boşa demiyoruz... Chamberlain...

Topu aldı, sürdü, kaldırdı kafasını köşeye bıraktı... 1-1... Sade ve gösterişsiz ama çok etkili... Beraberlik golü galibiyet hedefini ortaya çıkarınca ataklar gelmeye başladı... Rebic bir şeyler yapmaya çalışıyordu ama takımın ortalaması için genel kanı yetersizlik üzerineydi... Neyse... Bugün yeni başkan, yeni hayat. Fenerbahçe maçına bakalım....
"
alen markaryan,"

Pazar günü F.Bahçe sahasında K.Gümrük'le oynadı... Maç 1-1 devam ederken F.Bahçe ceza sahası içinde F.Bahçeli oyuncunun eli kolu açık şekilde topa müdahalesi var...

Hakem bey penaltı noktası yerine, salı pazarına döndü yüzünü!!! VAR? YOK... Lefter mezardan çıksa penaltı der. smail Kartal'a sor tereddütsüz üfler düdüğü...

Lakin bu federasyon ve hakemleri tarih yazıyorlar... Gıkları çıkmadı... Akşam program analizlerinde eskiden F.Bahçe'de oynamış arkadaş pozisyona penaltı diyemedi iyi mi?! 2017'deki Beşiktaş gibi, 55 pas yaptı da penaltı demedi ya... Nedir yani? Penaltı desen kulüpten içeri mi almazlar?!

Bir doğrucu sen misin deyip linçlerler mi? Doğrulardan bu kadar mı korkuyorsunuz? Velhasıl, Geçen sene G.Saray'a verilen-verilmeyen penaltılara çok itiraz ve isyan ettik... Buna F.Bahçe camiası da çoğu zaman eşlik etti...

Hal böyleyken, Eğer bu penaltı tartışmasına F.Bahçe camiası olarak 'Evet bu penaltıdır ve biz böyle kayrılmak istemiyoruz' demezseniz, Yandı gülüm keten helva... Bütün o hakem eleştirileri havada kalacak... Ve iş içinden çıkılmaz bir hale dönüşecek... Dikkat edin dünya basının diline düşmeye başladık iyice... Karar F.Bahçe camiasının...
MULEKA

Bundan evvelki yazılarımda da bolca değinmişliğim var... Muleka'nın gol atıp kendini ispatlamakla ilgili sorunları var... İnanılmaz egoist...

Şimdi tek tek hatırlayamam maçları ama çoğu karşılaşmada yaşadık bunları...Bir de egoistlik yaptığı yerler gol olasılığının çok düşük olduğu yerler... Golcü egoist olur ama kendine güvendiği yerlerden vurur topa şi yüzde yetmişle yapar en az... Feyyaz da egoistti sahada ama vurduğu yerde gül biterdi...

Son Samsun maçı... iki tane farklı pozisyon var Muleka'nın içinde olup başrol oynadığı... Biri ceza sahası sağ çapraz içinde topla buluştuğu an... Kafasını kaldırsa iki arkadaşının bomboş olduğunu görecek ne yaptı?

Ayak içiyle neredeyse geri pas verdi kaleciye!!! Fütursuzca hem de Diğeri Samsun yüklenirken tek ayak üzerinde yakalayıp kontraya çıkmış Adamları üçe iki kıstırmışız... Yine kafayı kaldırsa Tayfur sağda bomboş.

Önce önüne yuvarla sonra al, boş kaleye gol olsun Ne yaptı? Vikinglerin 'Mercia sahillerini' zorlaması gibi ısrarla şansını iteleyip tek başına gol atmaya çalıştı... Ve suyu taşırdı... Arkadaşlarının bütün emeklerini heba etmekte... Ciddi sorun olabilir bu Rıza Hoca çok kızdı farkındayız... Acilen kulağı çekilmeli arkadaşın...
"
alen markaryan,"

Almanya'da Almanya ile Türk vatandaşların daha çok olduğu Berlin Stadı'nda hazırlık maçı yaptı Milli Takım... Adı hazırlık, Kendisi bildiğin cehennem... Heyecan kasırgası, kusursuz motivasyon Ve enerjik, jenerik bir futbol takımı... Önde basan, gol yese bile panik; öne geçtikten sonra defans yapmayan şıkır şıkır bir futbol takımı...

Algılara yapışmış Hakan Çalhanoğlu ezberinden kurtulmuş bir teknik direktör... Çok araştıran, neredeyse dünyayı tarayan scout ekibi... Ve bu minvalde Kenan Yıldız'a forma veren cesur kişilik... Ve scout ekibinin boş iş yapmadığını kanıtlayan bir Kenan Yıldız performansı... Hızlı oynayan, hızlı düşünen futbolcular topluluğu...

Aksayan adamı hemen değiştiren futbol bilgisi... En önemlisi, Almanya gibi bir ekibe karşı 2-2'lik skora rağmen Kerem, Yusuf gibi iki hızlı hücumcuyu oyuna alabilmek... Sığ zihniyet defans adamı alıp oyunu kilitlemeye çalışırdı. Yapmadı Montella... Üstüne Barış'ı da aldı... Berlin Olimpiyat Stadı bir satranç tahtası olsaydı bu hamlelere Almanlar tahtayı kırmıştı.

Ezber bozdu Montella. Daha da önemlisi, Türk Milli Takımı'nın kendilerinden iyi, güzel, baskın ve sonuç odaklı oynamasını kabul edemeyen Alman oyuncuların agresif ve tahrik eden hatta sakatlayabilecek sertlikte oynayıp oyunu gerginleştirmek istemelerini mükemmel profesyonel karşılayarak yok saymaları... Beşiktaş maçları haricinde heyecan duymayan biri olarak inanılmaz keyif aldım Devamlı hareket halinde maç seyrettik... Şimdi iş şuraya geldi... Bu maçtan daha kötü düşünme ve oynama şansınız yok... Bilin de ona göre çıkın sahaya artık...
TOP DÜŞTÜĞÜ YERDE ZIPLAMAZSA??!!!
Yurdumuzu etkisi altına alan soğuk ve yağışlı hava hafta sonu boyunca esti gürledi Gemiler ikiye bölündü; çatılar uçtu, uçaklar kalkmadı... Haliyle futbol karşılaşmalarını da tehdit etti bu olumsuz hava koşulları... Onlardan birinde, Kestelspor-Muşspor karşılaşmasından önce üstündeki yağmurluğun sırtında TFF yazısından hakem olduğu belli olan bir vatandaş Sahaya yağan yağmur nedeniyle, ""Bu sahada maç yapılır mı, yapılmaz mı? diye sahadaki su miktarını ölçmeye çalışıyor...

Nasıl? Elinde ki topu olağan bir şekilde top oynanacak zemine bırakarak... Top zıplarsa maç oynanacak... Zıplamazsa ileri bir zamana ertelenecek... Videoyu tam 1 dakika 21 saniye seyrettim Sahanın her yerinde denendi topun zıplayıp zıplamadığı... Top her yere düşüşünde ""laaaaap"" diye bıraktı kendini... Tek zıplama belirtisi yok... Hakemin verdiği kararı merak ediyorsunuz değil mi? Ben direkt Dante'ye havale ettim olayı 'İlahi Komedya'ya bir bölüm eklesin Adı da İlaaaahi hakem!!!!! olsun...
BAŞKAN ADAYLARI

Stadın birçok noktasına hummalı bir dokunuş gerekiyor... Her iki başkan adayı da farklı yollardan bu dokunuşları planladıklarını dile getirdiler... Lakin ben buna proje değil Tribünü seven, taraftarına önem veren her yönetimin yapması gereken bir mecburiyet olduğuna inanıyorum... Esas iş, yönetim kadrolarının açıklanmasından sonra!?!? Verilen vaatlerle bunu uygulayacak kişilerin uyuşması gerekiyor zira... Bir dolu insanın en çok merak ettiği en önemli konu kapıda bekleyen banka borçları!? Sıcak para girişi nasıl olacak? Şöyle kallavi bir sponsorluk anlaşması var mı?

Her iki başkan adayından da somut cevapları 30 Kasım-1 Aralık arası alacağız gibi duruyor. Seçimin son gününe doğru yapılan programlar daha net vurgulu olabilir... Dikkat ederseniz futbol takımı, altyapı ve tesisleşmeyle ilgili tek kelam etmedim... Bunların hepsi zaruri, hepsi mecburiyet... Önemli olan spor kulübü yönetebilecek zihniyet Ve tüm camiayı kucaklayabilmek... Bu konuyla ilgili konuşacağız daha Şimdilik saygı ve hürmetle...

"
alen markaryan,"

Antalya maçında devreyi 1-0 önde kapatıyorsun. iyi değil ama fena da oynamıyorsun... Bir bakıyoruz ikinci yarı Bailly sahada yok... Sakatlandı zannediyoruz biz... Öyle olmadığını o günkü takım hocası Burak Yılmaz'ın hamasi konuşmalarından anlıyoruz.

Sahanın içinde Bailly, Tayfur'la tartışmış, bla bla bla... Böyle bir şeyi asla kabul etmediğinden Bailly'yi bir disiplin cezası olarak oyundan almış... Biliyorsunuz maçı verdik... Ertesi gün öpüşmeler özürler falan... Eee! O günden sonra ilk oynadığımız maçta Bailly ilk 11'de, Tayfur yedek!!!! Senin yaptığın o hamaset dolu konuşmalar ne oldu? Hiç... Disiplin? Yerle bir...

Olan Beşiktaş'a oldu, üç puan gitti herkes rahatladı... Durun daha bitmedi büyük paradoks devam ediyor... Yine Antalya maçından sonraki konuşmada.

Beşiktaş armasını göstererek ""En önemli şey bu armadır, üç puan önemli değil, önemli olan bu armadır"" diyerek defalarca Beşiktaş armasının kutsallığına çok büyük önem göstermişti... Ne oldu? Beşiktaş'ta görevi bitti Daha ilk dakika kendi özel sosyal medyasındaki bütün Beşiktaş ile olan resimleri fırlatıp attı...

Çok insan da seni gönlünden söküp atmıştı da hayatın cilvelerine bazen sessiz kalıyorsun işte... Duruş önemlidir zira... O gün saçma sapan davranmasan maçı bir şekilde elinde tutsan bir derbi atlatmıştık ve yarışın içindeydik... Üç puan önemli değilmiş miş...

O konuşmada eşelenecek çok şey var da Gerek yok... ""Ağızdan çıkan kelimeler kıymetlidir"" deyip bırakalım... Sana dalından düştükten sonra bile olgunlaşma fırsatı verdi insanlar, yapamadın. O yüzden Sana Allah'a yakın ol cümlesinden başka bir seçenek bulamıyorum kafamın içinde.. Bizden uzak olman dileğiyle...
AKLINIZDAN HİÇ ÇIKMASIN

Seçime 15 gün kaldı. Yeni bir başkanı kucaklayacak camia... Bu minvalde yeni gelecek başkana ihtisas yaptığımız konularda iştah ve bellek açıcı naçizane birkaç tespit ve öneride bulunmak istiyorum...

'Stadın akustiği iyi' diyenlere k*çımızla gülüyoruz... iyi değil Tamamlanmamış, eksik ve arızalı... işe oradan başlamak gerekiyor Öncelikle tribünlerin sırtında açık kalan bölümleri kapatın... Ses izolasyonu sağlansın böylece Ses uçuyor zira... Önemli olan sesin sahaya vurması, bunu sağlayın.... Deplasman taraftarının geldiği bölümle ilgili mutlaka çalışma yapın Şu andaki haliyle olmaz...

Ve eski İnönü'deki kapalı üstü, Şimdiki statta kapalı alta getirin... Tam orta saha çizgisine denk gelen üç locayı iptal edip O kısma şeffaf bir çatı monte ederek stattaki canlılığı maksimuma çıkarın... Ve tribündeki birliği sağladıktan sonra diğer işlere başlayın Önce oradan... En önemlisi... Beşiktaş taraftarıyla vardır Aklınızdan hiç çıkmasın bu...
BAKHTİYAR'IN SURATI

Hani böyle dümenden video çekip çok ilginç bir konuyu gerçekmiş gibi sosyal medyaya salan hesaplar, siteler veya şahıslar var ya! Amaçları etkileşim alıp viral olmak... Ya da parodi hesaplar!!! Şimdi Beşiktaşlı oyuncu Bakhtiyar'ın, Başakşehirli oyuncu Opoku'dan dirseği yedikten sonra ağzı burnu dağılıyor ya???

Tabiri caizse çarşamba pazarına dönüyor çocuğun suratı... Hastaneye kaldırıyorlar... Kırık çıkık ne ararsan var... Fakat gelin görün ki faul atışını Başakşehir kullanıyor??!! Şimdi bu anlattığım pozisyonun videosunu kırpın, o sahneyi sosyal medyaya salın....

Ağız burun dağılmış bir Bakhtiyar var, ve faulü Başakşehir atıyor... Sonra da hakemin suratını zumlayın... Hakem Arda Bey var ya Maç başı hakemlikten aldığı paranın en az yüz mislini etkileşimden alır... Paraya para demez valla!!!!????? Biz böyle hangi zaman dilimine denk geldik ya!!! Allah sizi bildiği gibi yapsın emi!
"
alen markaryan,"

Bitmeyen karın ve boyun ağrıları, ishalden yatanlar, kılı dönenlerin bolca olduğu bir ortamda takımın başına gelen Rıza hoca, elde kalan topçularla fazla ütopik olmadan çıkabilecek en iyi kadroyla sahaya indi...

Bakhtiyar oynatıldığı yer itibariyle soru işaretiydi, bugün istediği yerde oynayacak... Bir de Rebic var, hep gayrıydı takımdan. İnşallah bütünleşir bugün... Ataklarda ve çıkan toplarda stattaki desteğe dayalı uğultu hafta içi oluşan kan değişikliğinin en önemli kanıtıydı... Muleka'nın santrfor olarak didindiğini, Rebic'in yoğun İstanbul trafiğinde ara yollar aradığını

Tayfur ve Gedson'un da suya muhtaç olan İstanbul barajına ısrarla su taşıdığını görüyoruz!!! 30'dan sonra iyice yüklenmeye başladık... Başladık da, Hakem Arda Bey'in Bakhtiyar'ın gözü çıkarcasına yediği dirseğe kayıtsız kalması rezaletin son perdesiydi... Bu hakemlerle ne yapacaksın sen Rıza Hocam?

Çok adam varmış gibi Bakhtiyar sakatlanıp çıktı, Ghezzal girdi... Laf aramızda size bir şey söyleyeyim hakemler skandal. Topu yolda görseler Karamürsel sepeti zannederler! Her yere düşene faul çalınır mı ya! Temas olmayacak mı? İkinci yarı başladığında oyuna daha iki dakika önce giren Ghezzal'ın sakatlandığını görünce bunların sezon başı kampa değil kır gezintisine çıktığını anlıyoruz!!! 49. dakika itibarıyla hakem skandalları devam etmekte!!!

Amansız bir baskı kurduğumuz şok presler yaptığımız doğruydu ama eksikti Ne eksikti? Final vuruşları... Tam bu esnada Rebic'in bir çıkmaz sokaktan E-5'e bağlanan muhteşem bir ara yol bulduğunu gördük... Muleka'ya sadece dokunmak kaldı... 1-0 Güzel dokundu ama hakkını verelim... Maç yazamıyorum dikkat edersiniz Niye? Çünkü 62. dakika itibarıyla hakem rezaleti devam ediyor...

Top oynatmıyor adam ya Beşiktaş'a... İkili mücadele kazanıyoruz faul diyor Atağa başlayacağız düdük çalıyor Bitmediler arkadaş biz ne yapacağız böyle bilmiyorum!? 80'de peş peşe biri Amir'le biri Muleka ile rakibi üçe dört yakaladığımız pozisyon var. Gerekli koşu ve hedefe pas veremediğimiz gibi öyle yavaş davrandık ki, Rıza Hoca'nın ilk işi bunu düzeltmek olmalı... Neyse... Maç bitti...

G.Saray'ın kaybettiği haftada 3 puan önemliydi. Sevgiliyle yemeğe çıktık Önümüze atıştırmalıklar ve ara sıcaklar geldi... Hadi bakalım hayırlısı...
"
alen markaryan,"

Köprüden önce son çıkış derler ya, Tam da öyle bir maç valla... Topunla, tüfeğinle saldıracağın; kazanamazsan Avrupa'da olmayacağın bir maç...

Aboubakar'ın karın ağrısının geçip tam maça çıkacağı sıra; bu sefer de adalesinin atması keyifleri kaçırıp, sinirleri bozdu... Hadziahmetovic'in yan pasları bırakıp, araya, diyagonal ve seri oynamaya başlaması da dikkatlerden kaçmadı... Hayret!!!

20. dakika itibariyle ablukaya aldık rakibi ama adamların da birden ceza sahamızda çoğalmaları can sıkıcı... Muleka'nın gayreti dikkat çekerken, ceza sahasına girip de veremediğimiz pas sayısı saç yolduracak cinsten...

38'de gol yedik... Evlere şenlik... Pozisyon bilgisi, konsantrasyon ve çabukluğun bizim takıma uğramadığı saatlerdeydik...

Özellikle Amartey'in olduğu bölüme!!! Yazık valla ya... Seyredin Allah aşkına bu ne ya!? İkinci yarı başlar başlamaz yediğimiz ikinci gol aslında bize ne yorum yapacak bir alan ne de karalayacak bir sayfa bıraktı...

Topçuların futbol topuyla ilk defa buluşuyormuş gibi acemice davranmasına anlam vermek zor... Bazen de Tayfur gibi bilinenin çok üstüne çıkıp oyunu kamçılayan arkadaşlarına hırs pompalayan bir de anormal bir gol atan bir adam çıkabiliyor...

1-2'den sonra hissettiğimiz şu... Stattaki yuhalamalar topçuların gücüne gitmiş, kendilerini affettirmek istiyorlar... Hayat böyledir ama... Bazen de bir şeyi çok yapmak istersin bu sefer de zaman yetmez. Niye!
"
alen markaryan,"

Antalya maçında Eric Bailly, oynadığı ilk yarı boyunca girdiği kademeler, kapattığı hatalar ve kestiği ataklarla takımın sigortası konumuna gelmişti... yi oynuyordu... kinci yarı sahada görmeyince yine sakatlandı deyip adamın günahına girdik... Meğer kazın ayağı öyle değilmiş... Tayfur'la tartışmışlar yakasını tutmuş falan filan... O da böyle bir şeyi kabul edemem deyip Bailly'yi oyundan almış... Burak hoca! Velev ki prensiplerine ters... Eyvallah... Önce maçı bitir... Maçı al önce yani...

Sonra raporuna ne yazmak istiyorsan yaz, yapacağın işi de yönetimine danış... Yönetime danış diyorum çünkü zaten futbolcu sıkıntısı var Birinin karnı ağrıyor birinin k*çı, ""Adam"" yok yani... Fevri hareket yapacak zaman değil anlayacağın... Sonra Beşiktaş'ın eski oyuncularını ima edip laf etmen yabancı yerli diye işi başka ve boş olaylara getirmen... Olmadı Burak hoca hiç olmadı...
İLETİŞİM DEYİP GEÇMEYİN

Bugün dünyada en önemli iş ne diye sorsalar, ""İletişim"" derim... Geri çekilmeyi, saldırmayı, hamle yapmayı, bazen yumuşak bazen sert oynamayı bileceksin ve kendini iyi ifade, karşındakini iyi analiz edecek ve yurdum insanının bütün özelliklerini bileceksin... Bakın biz aynı hataya 20-21 sezonunda düşmüştük... G.Saray'ı Sami Yen'de yener kupayı orada kaldırır, Fatih Terim de elimizi sıkmak mecburiyetindedir diye demeçler vermiştik hatırlarsanız... Ne olmuştu? Fatih Terim küplere binmiş, ölü G.Saray canlanmış ve hırs yapmışlardı Hatırlayın şampiyonluk gidiyordu az kalsın... Şimdi? Aynı gaflete Fener düştü Tadic'le balık tutmalar, üç beş atarız demeler... Kendi topçuna gaz vereceğine karşı tarafı motive ettin... Sonuç? Trabzonlu bir oyuncuyu kayık tabakta balık yerken gördük... O yüzden Siz, siz olun iletişim deyip geçmeyin...
""BU BEŞİKTAŞ DÜŞMANLIĞI NORMAL DEĞİL""
MAÇA etki eder ya da etmez... Yaşar Kemal Uğurlu'nun gözü önünde olan ve Beşiktaş'a verilmeyen bir penaltı pozisyonu var, pazar akşamı oynanan Antalya maçında... Öyle böyle değil hem de bildiğin darp ettiler Salih'i... Hadi diyelim ki Yaşar Bey o esnada çocukken yediği çikolataları düşünüyordu Bekçi diye maçlara verilen ""VAR"" niye çağırmadı? O da öbür televizyonda ""Kim milyoner olmak ister?"" mi seyrediyordu? Hele G.Saray'a Fener'e verilen penaltıları görünce Yaşar Bey'in ne kadar büyük skandala imza attığını belgelemiş olduk Bu Beşiktaş düşmanlığı normal değil...

İlk yediğimiz golde adamın dizinden seken topu elle düzeltmesini de başımızın gözümüzün sadakası olarak kamuoyuna havale ediyorum... Tekrar ediyorum bu Beşiktaş düşmanlığı normal değil Her maç ayrı skandal ayrı rezalet... Allah sonumuzu hayır etsin...
ZANNEDİYORSUNUZ Kİ BU DEVRAN HEP BÖYLE GİDECEK...

Her geçen gün yayıncı kuruluşun bitmeyen gaflarına tanık oluyoruz... Maçlarda çizdikleri ofsayt çizgisinden tutun da, pozisyon tekrarlarına kadar bitmeyen bir girdabın içindeler... işlerine gelmeyen bir sürü pozisyon da otomatikman devre dışı kalıyor!!! Her şey o kadar aleni ki birçok insanı bıktırıp alıştırdılar desek yeridir... Bunları bir daha hatırlatıp yazmama sebep de Beşiktaş'ın cumartesi akşamı oynadığı Manisa basket maçı...

Diyeceksiniz ki ne alaka... Yahu maç oynanıyor maçı anlatan spikeriniz önündeki televizyondan Fener-Trabzon maçını seyrediyor... Hadi arkadaş hasta Fenerli diyelim, ben anlarım da nerede kurumsal aidiyet? İş ciddiyeti? Yaptıklarınıza Beşiktaş'ın futbol maçlarından aşinayız da Basket maçında da mı piyasaya çıktınız? Biriniz rakip sayı atınca Beşiktaş düşmanlığını hissettirircesine bağırır Kameralarının salona girmemesi gereken flamaları dakikalarca çeker Biriniz maç anlatırken Fener maçını seyreder Devam edin böyle... Zannediyorsunuz ki bu devran hep böyle gidecek... Bekleyeceğiz ve göreceğiz bakalım...
GARİBAN...

Aboubakar iki üç maçtır oynamıyor... Niye? Karnı ağrıyormuş?! Şaka falan yapmıyorum ha! Ciddiyim... ifade ettiği şikayet bu Karın ağrısı!!! Ben kesinlikle inanıyorum bu arkadaşa!!? Ciddi karın ağrısı var bu arkadaşın!!! Lakin bu karın ağrısı fiziksel bir hastalık değil! İlaçla geçebilir ama ilaç prospektüsle satılmıyor????!!! Yeni bir virüs bulmuşlar sebep o hastalığa Hastalığın adı da garİBAN... İster erkek ister kadın ol Bunu bilir bunu söylerim Boşandığın eşinle bir daha evlenmeyeceksin!!!
"
alen markaryan,"

Birer gün arayla G.Saray ve F.Bahçe maçlarının hakem performanslarını görünce Beşiktaş-Antalya randevusunun hakemleri bende acayip merak uyandırdı!!! Tabii bir de zirvedeki puan kayıplarından sonra da Beşiktaş'ın oyunu.... Orta sahaya kadar öne çıkmış bir defans bloğuyla başladık maça....

İyice ileriye çıkmışken yine geriye yaslanma eğilimi gösteren takıma Burak Yılmaz'ın ""Ne işiniz var arkada öne çıkın"" tarzı hareketleri yansıdı kameraya da. Takımdaki özgüven eksikliği düştü aklıma... Bu takımın bu maç dahil peşpeşe üç dört maç kazanması lazım ki kendine gelsin... 15. dakikayı geçtiğimizde orta sahada ne çoğalabildik ne de istediğimiz gibi top yapabildik...

Ani çıkışlarımız var ama yeterli değil... Orta yapıyoruz hedefe uzak... Paslaşmalar sıkıntılı... Adam eksilterek kaleye inmemiz gerekiyor ve Rashica'nın buralarda kendini göstermesi şart... Bu arada Antalya'nın boş alanlar yakaladığını ve oradan tehlikeli geldiğini Eric Bailly'nin yüzde yüzlük iki topu kestiğini notlarımız arasına alalım...

35'te yine skandal bir karar çıktı, Beşiktaş'ın net penaltısı verilmedi... Bırak penaltıyı o kadar itiraza rağmen VAR'a bile gidilmedi.. İlk yarı böyle bitecek derken, 'biz bitti demeden bitmez' modeli devreye girdi.... Değişik ve güzel paslaşmaların nihayeti Cenk Tosun'un ayağıydı, dokundu ve soyunma odasına galip gittik 0-1... İlk yarının son saniyesinde gol atarız da, ikincinin yarının ilk saniyesinde gol yiyemez miyiz???!!!

Herkes yapamaz bu işleri ha!!! 1-1. Üstünden parodi şovlarda bile göremeyeceğiniz bir gol daha yedik...2-1. Ersin kırda gezintiye çıkar gibi topa çıkarsa böyle olur... Yediğimiz 12 dakikaya sığan üçüncü golü idrak edebilmek maharet ister... Büyük sıkıntılardayız....

Oyuna müdahale yapılamıyor. Müdahale anlamında kullanılacak her adam 'Sakatım' diyor. Evrende nasıl bir zamana denk geldik anlamıyorum... İkinci golü attık eyvallah da 20 dakika tek kale oynayıp tek pozisyona girmemek var mı? Bu bir anlık gafletlerin bedelini kim ödeyecek böyle bilmiyorum... Koca Beşiktaş'a yazık oluyor...
"
alen markaryan,"Pazartesi akşamı normal sıradan bir lig maçına çıktık gibi gözükse de Cumhuriyetin 100. yılının kutlanması, Tribünlerin yönetim karşısındaki tavrı, Bu gergin ortamdan kaçan topçuların hadsizliği ve biletlerin ucuz oluşu bu karşılaşmaya ilgiyi artırdı...

Yalan yok futbol adına gecenin en öne çıkanı Kolombiya hapishanelerinde bir gün olsa da hücreden kurtulmak adına hastayım numarası yapan hükümlüler gibi maça çıkmaktan kaçan topçulardı... Rezalet ki ne rezalet... İkinci sıraya herkes atlıyor ama ben hakem Mete Bey'i çıkarıyorum... Amir'e çıkardığı kırmızı kart skandal... Dahası Amir'in bu karta itiraz etmeyip başını öne eğip gitmesi ayrı skandal... Cenk'e vermediği penaltı ve itirazlara aldırış etmeyip 'VAR'a dahi gitmemesi üçüncü skandal...

Dante yaşasaydı İlahi Komedya yerine skandallar komedyasını yazardı... Bu hakemlerle ne yapacağız bilmiyorum? Üçüncü sırada Chamberlain'in, İkinci bahar adlı televizyon dizisinde Şener Şen'in hayat verdiği Ali Haydar gibi usta işi dokunuşları var... Adam %60 la oynuyor... Bir tık daha yükseltse çıtayı tadından yenmez... Bahtiyar'ın jeneriklik volesi.

Daha bıyıkları terlememiş Yakup Arda'nın maçta süre alması. Onur'un ayağına top geldiğinde anlamsızca ve düşüncesizce ıslıklanması maçın diğer öne çıkanlarıydı... Ve-l hasılı, Bu maçın öne çıkanları daha öne, Geride kalanları öne çıkanlardan daha öne çıkmalılar... İlk basamakta Antalya var... Kim ne çıkıyor göreceğiz... Sonra da Bodo... Bu maçlardan alnınızın akıyla çıkın. Size çok önemli bir sır vereceğim!!!???
BİR TEK HAKEMLER BİLMİYOR

G.Saraylı taraftarlar diyor ki Hep bizi eleştiriyorsun geçen seneden beri... F.Bahçe'ye gelince hiç yoksun... Gözümüze takılan bir şey olursa yazıyoruz. Mesela federasyon muhabbetinde Ali Koç'a neler söyledim... Ziyadesiyle oraları geçelim... Adamlar kollansa 10 senedir niye şampiyon olamıyorlar... Bizle oynadıkları maçlarda hakemlerin onlardan yana gözükmesinden sebep bile G.Saray'a yardım olsun diyedir...
Peki niye böyle bir yazı yazdım?! Çünkü G.Saray'ın cumartesi oynadığı Rize maçını seyrettim... Rusya-Ukrayna maç yapsa maçı da Rus hakem yönetse, Rus takımına böyle kıyak geçmez, inanın... O derece valla... Muslera ceza sahasının dışında topa çıkıyor, El-mel Allah ne verdiyse maşallah... Bırak hakemi yayıncı kuruluş bile tekrarını vermiyor pozisyonun... Mert'in eli diyorlar ya! Pehh! G.Saray'ın attığı golün öncesine bakın...

Abdülkerim kılıç çekip saldırmadığı kalmış adama hakem oralı bile değil? Nereli peki!!!!??? O Almanya'dan getirdikleri dayı mı ne diyorlar gurbetçi çocuk var ya Nasıl atıyor kendini aman Allah'ım... İnsan lakabına suratında ki simsiyah sakallara hürmeten atmaz kendini... O Kerem o Torreira... Ve işin komiği bu arkadaşların ha bire kendini yere attığını bütün Türkiye biliyor da bir tek bizim hakemler bilmiyor... Sonra diyorlar ki bana hep bizi eleştiriyorsun...
BURAK YILMAZ'IN NE İŞİ VAR ORADA?

Perşembe akşamı Norveç'te sırf maçı değil kendimizi de kaybetmişiz. Taraftar takımın kaldığı otelin önüne gidiyor, İsyanın biri bin para, Kırgın ve kızgın taraftarı sakinleştirmek onlarla iletişim kurabilmek adına kapıya Burak Yılmaz çıkıyor... Hoppalaaa... Bu ne müdür? Bu takımın basın sözcüsü, iletişim departmanı, yöneticisi yok mu? Hadi hepsini geçtim Gökhan nler nerede? Yani oraya çıkacak en son adam Burak Yılmaz'dı, o çıktı...
Vallahi enteresan... Yahu adamı seven var sevmeyen var Bir ağız dolusu konuşan var?! Ne işi var Burak'ın orda ya! Birisi bir şey diyecek, al sana nur topu gibi bir mevzu daha... Kimse oraya çıkmak istemediyse adres Burak değildir... Kimsenin çıkmaması Burak Yılmaz'ın çıkmasından iyidir... Taraftar bağırır içini boşaltıp gider... Kötü aksi bir şey olmamasını en büyük kazanç olarak görüyorum. "
alen markaryan,"

Yeniçeri Ocağı'nda kazan kaldıran askerler gibi, bir kamyon dolusu adam maça çıkmamış. Birinin ayağına sünger düşmüş, Birinin kılı dönmüş!!! Arkadaşlarını yalnız bırakmışlar sahada... Saldım çayıra mevlam kayıra modeli olmuş tam... Ne diyeyim sahaya çıkanlar dirayetli olurlar inşallah... Maçtan evvel açılan ""Akaretler'den Cumhuriyet'e"" yazılı dev flama günün anlamının dibine iniyordu... Kutlu olsun... Maç bu derin duygu sağanağı ve coşkusunda başladı... Aynı yoğunluğun takıma da yansıması dileğiyle... Daha maçın başında hakemin verdiği karara anlamsız itirazlarına şahit olduk rakip oyuncuların... Bu daha çok otorite eksikliği gibi geldi bana!!!

Baskı, istek hırs ve tribünde harbi coşku vardı. Ghezzal ve Onur'un pas yüzdeleri çok düşüktü. Bu atak gücümüzü zayıflatıyordu tabii. Hızlı adamları vardı ve kontraklarına önlem şarttı... Ghezzal 20'de sakatlandı çıktı... Bakhtiyar'ın jeneriklik şutu, Cenk'in klasik kafası tribünlerden alkış aldı... Peş peşe kornerler başladı... Oyuna hakim olmak istiyorduk, top hep bizdeydi ama gerek yanlış pas, gerek çabuk hareket edememeden dolayı sonuca gidemiyorduk... Bakhtiyar bu arada şutlarına devam ediyordu, Bir kıvılcım şarttı ve heyecanla bekliyorduk beyaz atlı prensi!!! Yakup Arda diye bir çocuk girmişti oyuna, Ghezzal sakatlanıp çıktığında... Onun ve Gedson'un dinamizmine takıldım bir ara... Böyle iki tane daha bul yalnız top yapıp top kapsınlar, oyun bozsunlar. Bir tane de Sergen, Şifo modeli bir adam monte et... Sonra hakem Mete Bey'in uzun saçlarına takıldı gözlerim. Buz gibi penaltıya hayır derken lüle lüle sallanışlarına.... Pes vallahi pes...

Topun bir o kalede bir bu kalede olması oyunun uzun alanlarda oynanması, hızlı atak geçişlerine sahne oluyordu... Bir korner atışında Salih'in kafa dokunuşu yare kondurulan masum öpücük gibiydi...1-0 İlaç gibi derler ya, öyle oldu valla... Takım olarak bu zamanları atlatmanın tek yolu hırsını sakinliğinle birleştirip, çabuk yoldan sonuca gideceksin... Bunları yazarken iki oldu zaten... Chamberlain'in akıl dolu oyununu buraya yazmasam olmaz... Çok şıktı... Mete Bey, Amir'e çift sarıdan kırmızı verdiğinde Amir'in tepkisizliğiyle hakemin vasatlığı arasında sıkıştım... Ne kolay kart çıkıyor Beşiktaş'a, inanılmaz... Neyse bu bitti yenisine bakalım...
"
alen markaryan,"

Sanırsın ki NASA'nın kutuplarda denemeye aldığı buzlanmaya karşı insan teorileri adlı uygulamaya dahil edildik... Üzerindeki fanilanın bile ağır geldiği coğrafyada -3 derecede maça çıkmak nedir birader... Hale bak ""her yanım p*şt zulası"" diyor ya şair... Öyle.... Hava bile trip atıyor bize... Tersoluk ayrı, tersoluğa bağlı mazeret ayrı Sahadaki gerçekler apayrı bir şey...

Rosier, Lugano maçında gördüğü kırmızının nerelere kadar uzandığını torunlarına anlatır herhalde!!! O yok... Bir de Gedson yok... Hayırlısı bakalım... Sahadaki yayılım, top kapma ve top dağıtıma bakarsak iyiyiz... Adamları ceza sahamızın içine kadar davet etmemiz ise büyük sıkıntı... 15 te Aboubakar'ın ceza yayı üzerinden çektiği bazuka kaleciden döndüğünde ilk tehlikeli atağımız gerçekleşiyordu...

Rakibin top yaparken senin ilk toplara basıp adamları döndürmemen gerekiyor ki bu sınavda hep kalıyoruz!!! Adamlar çok rahat top alıyor ve dönüyorlar... Boş alan bırakıyoruz ve risk teşkil ediyor bu durum... Ve o ceza sahası içinde ki engel olamadığımız çalım ,şut, verkaçlardan birinde maalesef golü yiyoruz...1-0... Gol atmak için gidiyor muyuz karşı kaleye? Gidiyoruz... Yeterli mi? Değil...

Daha çoğalarak gelmemiz gerekiyor Bu takım hocalarının dediği gibi falan değil Biraz daha asıldığında gol buluruz gibime geliyor... İkinci yarı Chamberlain'in yerine Gedson'u alarak başladık oyuna... Niye Chamberlain anlamadık tabi...

İyice öne çıktık... Tabii bunun bedelleri olabilirdi Arkada çok açık alan bırakıyorduk zira... Önde top kaptırdığımızda sahanın boyu bir anda uzuyordu ... Ve bizim gol atamadığımız her dakika onlara kapı açıyordu... Yediğimiz ikinci gol bu riskin sonucuydu... 2-0'dan sonra çok gol kaçırdık... Kaçırdıktan ziyade gol vuruşları yapamadık... Abu, Rebic, Onur'la... Olmadı olmuyor... Takımın genetiği bozulmuş...

Her şey ters her şey hayatın akışına tuhaf... Hocan gitmiş refleks yok yenisini getiremiyorsun... Avrupa'dasın... 50-60 milyon euroluk takım kurmuşsun hoca dediğin adam kulübede bile duramıyor...

Camia tam çıkmaz sokağa girmiş... Seçim kararı alınmış taaaa 17 Aralık'ta... Bu takım o zamana kadar 10'dan fazla maça çıkacak... Kahrından yarılırsın valla... Yazık vallaha yazık be!!!
"
alen markaryan,"

Ayrı bir lig, ayrı bir hava... Takımın özgüvenini yakalaması açısından bu tür maçlar önemlidir... Avrupa arenası vitrindir ve artık iyi futbol iyi sonuç almanın zamanıdır... Lugano maçına bu iç niyet ve temennilerle başladık... Chamberlain görünümlü orta sahaya, Ghezzal sürprizli takviye ile sonucunu merak ettiğimiz bir aksiyon almış Şenol Hoca...

İlk 10 dakika önde yaptıkları sıkı baskıyı kırmamız mesele oldu... İstediğimiz gibi çıkamadık.. Sonra hareketlendik öne doğru, çıkışlar oldu ama önde özgüvensizlikten kaynaklanan çoğalamama gözümüze kıymık gibi batmaya başladı.... Abou'nun ve Ghezzal'ın istediği topları alamaması hücum organizasyonlarını bir bir eritiyordu... İlk yarım saati böyle geçtik ve değişen bir şey yoktu... Orta saha al-ver paslarında devamlılık yakalayamıyor, top kayıpları ayyuka çıkıyordu... Sanki Lugano ceza sahası önünde duvar vardı da çarpıp çarpıp geri geliyordu... Buna önce Ghezzal isyan etti. O duvar dediğimiz yerden rahatsız edici bir şut çıkardı...

Kaleci zor attı dışarı topu ve kurdun dişine kan değdi.... Silkelenen taraftarın uğultusuyla akan oyunda Ghezzal'in ortasına Aboubakar kafayı neredeyse beleş tepeden vurdu... Breh! Breh! Breh! 1-0... 51'de Masuaku'nun değme 100 metrecilere taş çıkartırcasına topu çizgi üzerinde taşıyıp rakip ceza sahası çevresinden geriye, taaa Ersin'e kadar gelince, Aboubakar'ın verin hemherim topu deyip bir ok gibi ileri fırlayışına tanıklık ettik....

Ve yine muhteşem bir gole imza attı Aboubakar...2-0... Tam rahatladık derken Rosier'in kırmızısına denk geldik, canımız sıkıldı... 65'te bir dolu değişiklik yaptık ve iyice geriye yaslandık... Yaslandık da adamlara da bu kadar gelmelerine, şut çekmelerine izin vermemeliyiz diye düşünüyorum... Ve her an gol olacak gibi geliyorlar ve oldu da 2-1... Sonra 2-2.. 2-3... Bitmez ızdıraplar, olmaz olsunlar, isyanlar... Çıkmaz sokaktayız!!!!!
"
alen markaryan,"

Rosier'in kırmızısıyla gidecek adam değildi Şenol Güneş... Maç seçenleri mi ararsın, hocasını beğenmeyenleri mi? Ne ararsan mevcut bir yapıdayız... Değişik işler!!!!

Bu kadar oynamayan topçu gözle görülür şekilde sabitken yönetimden hiç ceza çıkmaması ayrı değişik model!!! Bugün maçın başlamasıyla yapılacak beş dakikalık protesto, Çağrıldığında soyunma odasından gelmemelerinin yanı sıra bu kadar zaman niye oynamadınıza yönelik de olmalıydı... Ve bunu da maçın başında sırtını dönerek yaptı Beşiktaş taraftarı...

Beş dakikalık gergin bekleyiş yerini gök gürültüsüne bıraktığında, Aboubakar'ın füzesine şahit olduk 1-0. Gol sonrası duygusuzluk ve nötr kalma da ayrı tartışma konusu... Tribünde 'Aldırma Kartal' sesleri tüm benliğimizi sararken beni çok eskilere götürdü. 1977 yılında ilk protesto Lüleburgaz'a kupada elendikten sonra yapılmış ilk iç saha maçında bütün kapalı topçulara sırtını dönmüştü... Neyse tribünle aynı paralelde maça odaklanıyoruz...

Takımda gözle görülen bir istek yükselmesi var. Yeterli mi? Hayır... Saha içinde özellikle rakip yarı sahada yerleşim sıkıntısı var... İşler ters gitti mi eski İstanbul gibi bir gecede gecekonduyu çakacaksın... İşte o yok şu anda... İkinci yarı durağan ve heyecansız başladı...

Ne zaman ki İstanbul öne çıkmaya başladı hafif tempo yakaladık... Sarı kart gören Amir'i Burak Yılmaz ""Neme lazım bunlar ikinci sarıyı verir ben G.Saray maçında Amir'i oynatamam"" diye oyundan aldı... Mantıklıydı... Orta sahadan gelip de gol attığımız maç yok gibi... Niye kenar adamlarıyla aksiyon alamıyoruz? Meçhul...

Tayfur girdiğinde oyunun hareketlenmesini bir ben mi görüyorum bana mı öyle geliyor çözemedim. 75. dakika itibariyle sahada geçen seneden kalma Ersin, Rosier, Onur Bulut, Demir Ege, Cenk Tosun, Muleka, Tayfur Bingöl'le mücadele ettik... İşte insanların isyan ettiği en büyük problemlerden biri bu...

O kadar yeni adam al eskiler oynasın!!! Bütün bunların dışında çok donanımlı bir çadır sirkiyle karşı karşıyayız!!! Hakemin çaldığı çalmadığı, 'VAR'ın müdahil olup olmadığı çok acayip pozisyonlar var... Rezalet ötesi... İkinci golün penaltısı beş doktorla girilen beyin ameliyatı gibiydi aynı!!! Yazık valla...
"
alen markaryan,"

Eyyam kelimesi taraf olan adamı bildiğin halde belgelenemediği için 'kusulan' bir söz... Argodaki 'kolpa' kelimesiyle eşdeğer gibi... Ve yine eyyam, futbol ve hakemlerden ötürü belleklere kazınan bir kelime... Ve yinedir ki eyyamın girdiği bin türlü kılık var... Ve bu kostümü hakemler iyi giyiyor maalesef Buyurun cumartesi oynanan Antalya-G.Saray maçında hışımla topu yere vuran Muslera sarı kart görüyor. Peşinden kararı beğenmediği için hakemi alaycı şekilde alkışlıyor. Bunun futbol kurallarındaki karşılığı ne? İkinci sarı... Hakem kim? Zorbay Küçük Veriyor mu ikinci sarıyı? Hayır. Niye? Çünkü G.Saray'ın oynayacağı ilk maç Beşiktaş maçı... Muslera'larına kıyabilirler mi? Kıyamadıkları beş dakika sonra aynı suçu işleyen Antalyalı Güray Vural'a verdiği sarıdan belli değil mi?

Adamlara bak ya istediğini oyunda tutuyor, istemediğini atıyor. Ve biz bu lige maç kazanalım diye aldığımız topçulara bir de milyonlarca euro ödüyoruz iyi mi? Bitmeyen çilelerdeyiz, bir kulüp başkanı çıkıp isyan etmiyor. Senelerdir içinde olduğun bu duruma yalnızca kahrediyorsun. Biz de ayrı tiyatrodayız ya!!!! İş ilişiğini kestiğin hakemler bir şekilde göreve geri gelmişse Senin ilişiğini kesen kuruma, kuruluşa, kişiye garez beslemez mi? Ne bekliyoruz ki! Pendik'e attığın gol... Trabzon'a attığın gol... Hepsi de kural hatası ve hep aleyhine!!! Tek çıkış yolu vardı, hiç transfer yapmadan bütün futbol birimlerini protesto etmek!!! Yapmadın, kaçtı tren... Tren de, Hani ""Snowpiercer"" diye film var ya Oradaki tren gibi hem de!!!!!
ANORMAL BİR DURUM YOK MU?

'Sallanan masada içerim, sallanan adamla içmem' diye bir söz var ya Hah işte! Bu parmak sallama olayı tam da bu işe evrildi... Ben parmak sallayan adamla ne konuşabilirim! Benle konuşurken masaya vuran adamla mesela, Ne konuşabilirim? Ben konuşurken gülen adamla mesela!? Ne konuşabilirim? Yorum yapmıyorum, salt olanlar üzerinden yazıyorum.... Demiş ki ""Ben parmak sallamadım! Bunlar organize olmuşlar, onu gösterdim"" Ya Sayın Büyükekşi Yeryüzündeki bütün tribünler organizedir. Organize olmadan nasıl tribün olunur ki?

Bunları sen organize ettin demiş olmayasın sakın!!! Nasıl olsa moda bu aralar!!! Mesela bir seneden fazladır problemli, sorunlu ve baya baya hasım durumu ortada iken Beşiktaş maçına geliş sebebiniz ne olabilir ki? Hele hele Beşiktaş'ın iç işleri karmakarışıkken!! Kimsenin kimseye müdahil olma durumu kalmamışken... Sayın Çebi'nin 'Bazı şeyleri şu an için engellememiz mümkün gözükmüyor gelmezseniz daha iyi olur' dememesi de çok garip... Ve-l hasıl, İşin kişisel bakış açısını çoktan aştınız... Federasyon başkanı seçildiğiniz gün Beşiktaş başkanı konuşurken o müstehzi gülüşünüz, o alaycı tavır! Bunlar normal mi? Bu yaşananlar, insanların hafızasına kazınmıyor mu zannediyorsunuz?

Parmak sallamanız normal mi? Hepsini geçtim, Geçen sene Sivas'ın G.Saray'a attığı golün neden iptal edildiği hala belli değilken ve resmi bir açıklama yokken G.Saray'ın şampiyonluğunu onamanız normal mi? Kusura bakmayın ama hepsi anormal.... Yine kusura bakmayın ama Beşiktaş başkanına milyonların gözü önünde o hareketi yapamazsınız. Sırf öç almak için Gaziantep Büyükşehir-Beşiktaş kadın futbol maçına Beşiktaşlı taraftarları almamanız normal mi? Bulunduğunuz makamda olaylar kişiselleştirilemez, Normal mi yaptıklarınız? Ve bunlar yaşandıktan sonra o koltukta hala oturmanız normal mi?
"
alen markaryan,"

Konya maçının 11'ine baktığımızda son iki maçın etkili isimleri olan Ghezzal ve Chamberlain kesik yemiş... Muleka sola geçmiş, Rashica sağa... Ve Bakhtiyar ilk kez kadroda... Bu çalkantılı dönemde inşallah doğru karar vermiştir Şenol Hoca... Maç başladığında devamlı Konya tribünlerini gösterip Beşiktaş'ı es geçen yayıncı kuruluşun bu yaptığını bir kenara not ediyoruz... Beşiktaş bir 7-8 dakika defansın arkasına top atarak, atak yapmayı bıraktığında ilk kornerini kazandı... Takımda bu dakikaya kadar gözüken topçularda yardımlaşma değil ama birbirlerine yakın oynamıyorlar diyelim, bir sıkıntı var...

Bu yüzden uzun oynayıp devamlı top kaybediyoruz. Bu arada peş peşe kornerler kazandık, hepsini heba ettik... Üstüne bir de yavaş oyun... Adana maçında ilk yarıda topun oyunda kaldığı süre 21 dakika... Anlayın gayrı... 25'ten sonra baskı kurmayı denedik, ön tarafa baya çıktık ama kalecileriyle bir türlü selamlaşamadık daha!!! Biz ikinci yarı daha dikine daha öne bir oyunla çıkalım diye planlar yaparken Sağdan gelişen ilk yarının son atağında golü bulduk... Rashica orta, defans oyuncusu ters vuruş, Top kalede... Misss... Bu piyango gol belki büyük ikramiye değil ama Şeytanın bacağını kırma yolunda değişik adım olabilir.

İkinci yarı başladığında attığımız golün etkisinden midir nedir gelmelerine müsaade ettik... Ceza sahamıza çok girmeye başladılar Hava yağmurlu top kaygan sıkıntılı enstantaneler çıkabilir... Hatta Aboubakar'ın beliyle eline aynı anda çarpan top var Atasözü gibi oldu valla Aman Abou eline beline dikkat et... Millet penaltı diye zıplıyor ama alakası yok... Bu arada Oğulcan bir saniye içinde iki sarı görerek Konya'yı 10 kişi bıraktı... Rosier'le başlayan Muleka'yla devam eden Ghezzal'la tırmanan ve Aboubakar'ın büyüsüyle biten bir gol seyrettik...0-2... Kollarını havaya kaldırıp diğerlerinden derin nefes alırsın ya, öyle yaptık... Golden sonra garanti ve bayıltan yan toplar mevzuyu rölantiye alma tavan yaptı... Bunun adı Türkçe de ""Aman başımıza kaza bela gelmeden bitsin gidelimdi..."" Bitti gidiyoruz...
"
alen markaryan,"

Zemheri temalı, karla kaplı fantastik filmlerde mutlaka bir dağa tırmanma sahnesi olur... Tırmanırken ayağının altındaki taş falan kayar ya hani, düşme tehlikesi yaşar başrol oyuncusu illaki... Lakin en son finalde zirveye bir el uzanır, ayağının zorlamasıyla kendini düzlüğe atar bizimki... Manzara bildiğin ""paradise""!!! İşte Kiev maçı anlattığım o sahne Yen gruplara kalıyorsun ""cennettesin""... Atmosfer düzelir lige sirayet eder, topçuna özgüven gelir... Hadi hayırlısı...

Aylar sonra bir sağ açıkla sahaya çıktık. Rashica'dan sonraki en önemli ayrıntı da Masuaku'nun yokluğunda solda Meraş değil de sağ bek Onur'un tercih edilmesi... Muleka'nın ön direğe koşup kafa vurmasıyla başladı maç. İyi... Kontrollü ve ayağa pas, kenarları kullanma derken Gedson da golle burun buruna geldi... Onlar da burunlarının ucunu gösteriyordu ara sıra ama bizim tavrımız 'burnunu her şeye sokma' şeklindeydi!!! Rashica ile Muleka'nın kanat değiştirmesi, ikili üçlü kombinasyonlar ufaktan keyif veriyordu... Lakin gol her şeydi ve onu bekliyorduk...

Kiev'in öne çıkışı, sahanın boyunu uzattığından yakınlaşma ve pas trafiğinde sıkıntı yaşıyorduk... Ne zamanki rakip yarı sahaya yerleşiyorduk, kumaş kalite değiştiriyordu... İkinci yarıya bir torba dolusu korner, frikik, gol pası ve atakla başladık...

Bir Kiev atağında yüreğimiz ağzımıza geldi ama dönen topta bir Aboubakar klasiğinde o ağzımız dünyanın tavanı kadar açıldı. 32 dişimiz görünene kadar bağırdık... Takımın yarısını geçti neredeyse Aboubakar sonra öyle pis bir yere vurdu ki topu Breh! Breh! Breh! 1-0... 65'e geldiğimizde oyunun şimdiye kadar olan bölümünü domine ettiğimizi söyleyebilirim. Lakin son 10 dakikada Muleka'nın birisi gol pozisyonu olmak üzere tam dört atağı ezdiğini, denge sorunu yaşadığını, notlarımız arasına alabiliriz...

Ve gol atamadıkça şahsileştiğini!!! Böyle olmaz Muleka... Bakhtiyar ve Rebic değişiklikleri geldiğinde dakika 77'yi gösteriyordu... Önde baskı kurup rakibi oynatmamak göze hoş geliyordu... Maçın hakeminin de aynı bizim hakemleri andırırcasına silah çeker gibi kart gösterdiğini belirtmek istiyorum... Bu nedir ya?!

Necip'in eksiksiz oynadığını, Amir'in bütün delikleri kapattığını, Onur'un ve Rosier'in bir şimendifer gibi gidip geldiğini, Elimizin de tırmandığımız dağın son karışına vardığımızı, Mavi göğün, mavi denizlerin, şelalelerin çiçeklerin bizi beklediğini Son düdükle şanı yürüsün Beşiktaş'ımın Diyerek sonlandırıyoruz yazımızı... Bekleyin bizi...
"
alen markaryan,"

Kiev'i eledikten sonra topçulara özgüven ve rahatlık geldiği muhakkak... Lakin bu rehavete dönüşmeden yürünmesi gereken yol... Bu işin belgesi de bu lig maçları işte... Bu minvalde Salih'in yokluğunda Chamberlain'e görev veren Şenol Hoca, işin yerli kısmını da Onur ve Necip'le çözmüş.... İlk üç dakikada öne doğru atılmış iki ara pası seyrettik. Birinde Abou geç kaldı, diğerinde Rosier sıfıra kadar indi de topu verecek adam bulamadı... Yahu şu sıfıra indiğinde top verme mevzusu bir çözülemedi gitti!!! Sivas'ın 3 numarası topçu olmasaymış aç kalmazmış, net!!! Çocuk bildiğin artist, bir de üstüne kendi arkadaşını sakatladı bizimkine kambura yatacağım diye... Notlarımız arasına alalım... Bir de kapalı alt tribünü alalım karakaplı deftere... Yanları yine boş.... Sivas biri kale atışı, biri faul olmak üzere iki duran topu tam 6 dakikada kullandı Hakem de seyretti!!! Orta saha çalışıyor mu? Çalışıyor... Üretiyor mu? Üretmeye çalışıyor diyelim... Tam etkili değil... Ama olacak...

Chamberlain, Amir, Rashica, Gedson hep bir şey aradılar En son Chamberlain'in şutu çarparak kornere gitti... O korner gol oldu... Kim attı? Mr. Head. Eskiden Hrubesch vardı, artık Colley var.... Allah'tan top dışarıdan geldi demediler yine!!!!! Orta saha arayış içinde dedik ya yerleşim sorunu da yaşıyor aslında... Düzgün dağılımda ocakçı satırı gibi kesip atabiliyor da ama... İkinci gol mesela? Doğru yere hamle ve top kapma Muleka'dan. Hızlı top sürüş ve dikine pas. Abou'nun bekletmeden asisti ve Rashica'nın plasesi... Keyif verdi vallahi...2-0 İkinci yarının hemen başında öne çıkan Sivas iki dakika içinde üç kere geldi Beşiktaş kalesine... Sevmedim bu gelişleri... Tam aslında aradığımız mevzular ya, Onlar öne çıkınca arka tarafl arı Babil'in asma bahçeleri! Biraz akıllı oyna üç -dört... Sonra koy çayını... Miss... Tabii bu düşen orta sahayı bir biz görmüyorduk Şenol hoca da görmüş olacak ki ilk yarıda çok iyi işler yapan, 60'a doğru yorulan Chamberlain ve Rashica'yı oyundan aldı...

Bahtiyar ve Ege taze kan olarak kapıdan giriş yaptı... Bir kez daha hatta defalarca söylemekte fayda var, bu Gedson'a yapılan fauller ikinci dünya savaşında atılan mermilerden az değil ha!!! Hakemlerin buna müsaade etmesi de ayrı skandal!!! Sonra Cenk ve Rebic oyuna dahil olunca takımın yarısı değişmiş oldu... Orta alanın savruk olması haybeye gelişleri ve dengesiz atakları doğurdu... Ghezzal yıllar sonra oyuna girdi Fazla kasmadık, hakem düdük çaldı, oyun bitti...
"
alen markaryan,"Kiev'i Romanya'da yendikten sonra basın açıklaması yapan Lucescu, Sanki Beşiktaş'a karşı değil de ""Afrika Milli Takımı'na karşı oynadık"" şeklinde bir cümle sarf etti... Bu söylem bazı çevrelerce ırkçı bir söylem olarak nitelendirildi... Dedikodu üretildi, senaryolar yazıldı... Konuya vesile olan topçular gaza geldi, Rövanştaki maçta Aboubakar golü de atınca soluğu Lucescu'nun yanında aldı... Bitmedi, Rosier de kervana katıldı... Instagram sayfasından konuya ilişkin bir şeyler paylaştı... Pekiiiiiiii!!!!

Lucescu o cümleyi kurarken ırkçılık yaptı mı? Tabii ki hayır, kesinlikle hayır hem de... Adamın söylemi Afrika Milli Takımı'na övgü bir kere.... Net.... Yani diyor ki 'Beşiktaş bizi yenemezdi Afrika takımından yardım almış....' Yani bu vakti zamanında biz Rize'yi Adriano'nun golüyle yendiğimizde, o dönem Rize'nin başında olan Hikmet Karaman'ın ""Adamların kulübesi Barcelona transferiyle dolu"" söylemiyle dolaylı yoldan kardeş!!!!

Cümleyi iyi etüt ettiğinde anlıyorsun zaten Lucescu'nun öyle bir şey demediğini, demek istemediğini... Derdim, Aboubakar'a, Rosier'e bu cümleyi kim nasıl değiştirerek yetiştirdi... Ya Abou kırmızı görseydi... Ya başka futbolcular değişik rollere girseydi, Bizim bu işlerden sorumlu adamımız kim? Ne iş yapar? Futbolcular tembihlenmez mi? Aydınlatılmaz mı? Düzgün bilgi verilmez mi... Sosyal medyanın gazıyla, dolduruşa mı gelinir!? Lütfen dikkat her zaman böyle şanslı olmayız...
SOL BEK SORUNSALI

Masuaku sakatlanınca hepimiz diğer sol bek Umut Meraş'ı o mevkide görmeyi umarken, Şenol Hoca takımın yerli sağ beki Onur'u sol tarafa yerleştirdi... Bu ne demek? Sorunun ağa babası demek... Çok ciddi ve çok önemli maç öncesi diyelim ki Masuaku cezalı!!! Napçaz!!! Şenol Hoca ve yönetime soruyorum Haftalardır şef stopere kitlenildi... İyi de daha esas bir mesele bu değil mi? Madem Umut Meraş'ı o bölgeye yedek olarak düşünmüyorsunuz ve orası ciddi eksik konumunda Oraya neden takviye yapmıyorsunuz? Kadro planlaması düzgün oluşturulmazsa ağır sıkıntılar yaşarız... Hele stopere yabancı topçu aldığınızda Necip jokeri de kaybolacak Yerli statüsü zaten sıkıntı, iş Rosier'i kesmeye kadar gider... Acil önlem alın....
BAKASETAS? TAKAS?!

Beşiktaş'ın Bakasetas ile ilgili ilgilenilebilir safhaya geçişinden sonra piyasada yorumlar uçuşmaya başladı... Ama en güzelini ulusal medyada Trabzon haberleri yapan bir gazeteciden işittik... Eğer Beşiktaş Bakasetas'ı takas olarak düşünüyorsa, Trabzon'a ya Aboubakar'ı ya da Gedson Fernandes'i vermelidir.... Hoppalaaa!!! Ya birader bunu söyleyebilmek için nasıl bir haleti ruhiye yaşıyorsun? Bakasetas iyi topçu tamam da, O neresi Aboubakar neresi? Ya Gedson? Devamlı böyle ütopik mantıklar sizde mi vuku bulur? Hadi her şeyi geçtim sana bir daha aynı soruyu sorsalar yine aynı cevabı verir misin? Aboubakar'ı almak için değil Bakasetas, Trabzonspor takımını komple verseniz olmaz... Ayrıca sayfamın bu köşesini gereksiz yere meşgul ettiğim için okurlarımdan özür diliyorum..."
alen markaryan,"

Konya maçından sonra konuşulan üç konu vardı. Biri Aboubakar'ın eline çarpan top, Diğeri Beşiktaş'ın yavaş oyunu, Üçüncüsü de Şenol Güneş'in yayıncı kuruluşa ""Size güvenmiyorum"" demesiydi... Öncelikle Aboubakar'ın içinde olduğu muhabbet tam yaygara... Bizim devamlı arkadaşları eleştirmemizden mütevellit kısasa kısas yapıyorlar da yemezler! Top ele gidiyor, el doğal pozisyonunda. Öyle bedava iş olmaz, devam... İkinci konu irdelenmesi gerekmekle beraber hakikaten takım yavaş oynuyor. Yan paslar bayıltıyor adamı, Salih, Amir devamlı yan oynuyorlar, sorumluluk almıyorlar. Bırak yanı bazen geri gidip adamı çatlatıyorlar. Rosier ve Rashica sıfıra inmiyorlar ve dolayısıyla sahanın boyu kısa kalıyor. Köprüden önce son çıkış G.Saray maçı... O maça kadar milli ara var. 'Hızlan be Halil İbrahim' diyor ya şarkıda. Öyle... Yoksa millet haklı bu iş büyük sıkıntı... Üçüncü kısım tekmili birden yayıncı kuruluş mevzu... Şenol Güneş TIR olsa Yayıncı kuruluş da ana cadde, bir yerde camlı çerçeveli bir dükkan Ertesi gün gazeteler şöyle yazar, TIR dükkana bodoslama daldı!!!! ""Yayıncı kuruluşa güvenmiyorum"" dedi kısacası... Güntekin üstüne alındı... Bir sürü bir şey söyledi ve ""Niye böyle dedi anlamdım"" dedi... Mevzuyu uzatmayacağım... Cevap isteyen bir soru karşılığında ""Güvenmiyorum"" dedi Şenol Hoca... Masuaku'nun ortasını (!!!!!) bir kere bile göstermediniz dedi... Ama G.Saray mevzu olunca Jüpiter'den şebeke getirdiniz dedi... Eğer üzerine alındıysan ki senin Beşiktaşlılığını kimseyle tartışmam bile buna cevap vermelisin Güntekin kardeşim... (Bence müdürlerin vermeli ya!!!) Niye Colley'in attığı golün tekrarını göstermediniz hiç... İkincisi de Vida'nın Trabzon maçında ceza sahası içinde itilişi... Var mı kayıtlarınızda??? Sorular kısa ve net, anlayacağınızı umuyorum...
HÖDÜKÇE HA!!!

Fatih Altaylı'nın seneler evvel bizim gözbebeğimiz İnönü Stadı için ""Şehrin göbeğinde trafiği engelliyor oradan kaldırmak lazım"" dediğini kaç kişi hatırlıyor? Herkesin hatırlaması gerekmiyor ama bu işin amiral gemisi kısmındakilerin not defterinde olması gereken bir anekdot Bir kişinin yüzyıllık tarihi olan, ülkeye mal olmuş bir takımın maç yaptığı stada laf edip yıkılması için kamuoyu oluşturmasına laf etmezseniz. Aynı kişinin seneler sonra yine ülkeye mal olmuş teknik direktörüne 'hödükçe' demesine cevap verecek heyecan bulamazsınız!!!! Ancak dürterler, silkelerler ve siz de zorla ve mecburen cevap verirsiniz... Yine teknik direktörüme Erman Toroğlu'nun birkaç hafta önce ""Sen adam mısın"" demesine yaptığınız gibi... Bu işler kalpten gelir, beyinden değil... Yani kalbinle tutkulu değilsen, kalpten olanları beyinle yönetemezsin!!! Yani CEO meo boş işler!!!! Çok söyledik dinletemedik Yanındaki adamlardan sana akıl verenlerden kurtul diye Başkan'a Çok yazık!!!
BİZİM TOP ÇİZGİYİ GEÇMEDİ AMA SİZ GEÇTİNİZ!!!

Cumartesi akşamı oturdum G.Saray A.Gücü maçını seyrediyorum... Bu maça ait hatıraları depreştirerek hem de!!! Muhabbet kallavi... Zalad'dan falan bahsederken Almanya'dan gelen Kerem Demirbay'ın A.Gücü kalecisinin tam göğsüne gelecek şekilde Brucce Lee'vari tekmesiyle ayağa kalkıyoruz... Biz kırmızı falan beklerken hakem devam diyor... Alıştık gerçi ya yine de sinir uçlarında zıplama var tabi... Geçen sene Nelsson'un güdümlü mermi yemiş gibi yere atlama görevini bu sene Torreira ve Mertens üstlenmiş... Ali Sunal'a sesleniyorum, eğer Güldür Güldür'e oyuncu arıyorsa ikisi de favorilerim arasında!!! Geçen sene hatırlarsınız, Sivas'ın attığı golün iptal edilme nedeni hala belli değil? Çizgide adam var ""ofsaytımsı"" falan derken bu sefer yine çizgi meselesiyle başlayan topun nerede olduğu tartışması siz de tahmin edersiniz ki G.Saray'ın lehine sonuçlandı... Bana göre de top çizgiyi geçti, eyvallah... Bizde alına al moruna mor... Bu satırdan sonra ben maçtan ayrılıyorum, Zira benim derdim ayrı... Yayıncı kuruluşa MHK'ye ve federasyona sorum şu... G.Saray maçında top çizgiyi geçti mi geçmedi mi tartışmalarında, yayıncı kuruluş nasıl pozisyonu defalarca tekrar tekrar verirken, Beşiktaş-Pendik maçında Masuaku'nun korner atışında gelen topa vuran Colley'in attığı golün sayılmama sebebi olan topun seyir anını seyirciyle ve VAR odasıyla nasıl ve neden paylaşmaz??? Neden paylaşmadı ya da????? G.Saray'ın golü de çizgiyle alakalı, Masuaku'nun korneri de... Değil mi? Sorum nettir. Hep söyledim yine söylüyorum O maçta kural hatası yapılmıştır. Yayıncı kuruluş ve hakemler bu hataya ortaktır. Ve Beşiktaş yönetimi hala sessizdir... Sizin kendi camiamız içindeki durumunuz ayrıdır. Dışarıya karşı olan savaşınız ayrıdır... Lütfen gereğini yapın...
"
cevdet erdöl,"Pireyi deve yapan bir maksatlı grupla yaşamak zorunda olduğumuz için üzgünüm. Üzgünüm, çünkü kendisiyle ve ülkesinin ne milli ne de manevi aidiyetleriyle ilgilenen tuhaf bir gruptur bunlar. Burada yer, içer, büyürler(!) fakat burasının menfaati için ortaya koyabilecek bir ürünleri olmadığı gibi iyi bir niyetleri dahi yoktur. Tek ürettikleri şey spekülatif yaşam anlayışlarıdır.

İçinden geçmekte olduğumuz ""asrın felaketi"" sürecinde bile bu figürleri çokça görmekteyiz. Her zemini ve zamanı fitne için bir fırsat olarak gören bu amipler tefrika tüten fısıltılarını duyurmak için her türlü iletişim kanalını kullanmaktadırlar.

Malum, yaşadığımız deprem felaketi münasebetiyle bir yardım seferberliği oluştu. Başta aziz milletimiz olmak üzere dünyanın birçok noktasında bu oluşuma yanıt bulduk. Azı olan azını, çoğu olan çoğunu verdi. Kimisi de canından öte canla başla bu fotoğraftaki asil yerini aldı. Bir de kar dağından kar bağışlayanlar vardı. Dağın, dağların fare doğurduğuna şahit de olduk bu süreçte. Ne yazık ki koca cüsselerinden, dünyaya caka satan duruşlarından çok uzakta yardım edenleri hep birlikte gördük. Gördük ama bunu farklı şekilde göstermek isteyenlerin de olduğunu anladık. Müslüman ülkelerin yardımlarını hafife alıp dünya devlerinin(!) komik sayılabilecek sözüm ona desteklerini nitel ve nicel açıdan yere göğe sığdıramadılar bunlar. Dünyanın yirmi büyük ekonomisi içinde yer alan İngiltere beş milyon Sterlin, yani yüz milyon Türk Lirası kadar yardımda(!) bulunurken onlarla kıyaslanamayacak bir durumda olan ve ekonomik güçlüklerle boğuşan Pakistan; kadim ve vefalı dost devletimiz altı yüz milyon Türk Lirası bağış yaparak yüreğimizi okşamış, bize can suyu, nefes olmuştur. Belçika da İngiltere'den farklı bir duruş sergileyemedi bu tabloda.

Dış ülkelerden gelen yardım miktarları, sadece İslâm ülkelerinden gelen rakamlarla dişe dokunur bir hal almıştır. Katar 2 milyar Türk Lirası ile bu kötü günümüzde yaramıza merhem olmuştur. Birleşik Arap Emirlikleri, Suudi Arabistan milyar Liralarını bizim için feda ederken, İsveç altmış milyon Türk Lirası, tüm Avrupa Birliği üyeleri de toplamda sadece beş milyon Euro; yani yüz milyon Türk Lirası kadar bir rakam göndererek tablodaki manidar yerlerini belli etmişlerdir. ABD bile benzerleri arasında en yüksek bağışı yapan ülke olarak kardeş ülkemiz Kuveyt'in cömertliğine ulaşamamıştır.

Ama algı operatörleri İslâm devletlerinin fedakarlıklarını Batı'nın sembolik yardımları karşısında yok saymayı görev bilmişlerdir adeta. Üstelik Batı ya da Avrupa titrini taşıyan bir isim, bizim bir hayırseverimiz kadar dahi destek toplayamamışken!...

Buna garp hayranlığı mı, şark düşmanlığı mı, dersiniz onu size bırakıyorum sevgili okurlarım.

Elini taşın altına koymak için yarışan kardeş ülkelerimiz, kader birliği yaptığımız milletler-devletler canlarından can bağışlarken, hem de bunu azami seviyelerde gerçekleştirirken, Batı'nın piresini deve yapanların aklını da maksadını da makul ve mazur görmek mümkün değildir.

Milli ve manevi müştereklerimiz olan devletlerin bizim yanımızda olmasından daha doğal ne olabilir ki zaten. Biz nasıl ki zamanı gelince onların yanında olduk ve olmaya da devam edeceğiz, onların da bugün bizimle olmaları beklenen, doğal bir reflekstir elbette. Doğal olmayan, bunu sindiremeyenlerin oluşturma gayretine girdikleri algı operasyonlarıdır ancak! Gerçi bu da onların doğası gereğidir.

Müslüman ülkelerin destekleri ortada iken, bazılarının ""dostlarının"" yardımlarını abartmalarını iyi niyetten uzak bir toplum mühendisliği gayreti olarak görmekteyim.

Gelen her yardım için -az veya çok- müteşekkiriz. Ancak gelen yardım miktarını mübalağa ile yansıtmak iyi niyetin ötesinde bir davranıştır. Bu tutum, gerçek dostları ""kara günde"" belli ettiği gibi "" dost bildiklerimizi"" de onların iç dünyalarını da hatırlatmaya kafidir.

Bu, aslında -bir noktada- kimin dostu olduğunuzun ilanıdır. Hamdolsun, dostlarımızla da dost görünenlerimizle de yerimiz ve duruşumuz nettir. Fakat büyük bir farkımız vardır dost görünenlerden: yardıma ihtiyacı olan kim olursa olsun koşarız!

Yardım söz konusu olduğunda ayakları tutulanlardan değiliz.

""Veren el alan elden üstündür"" sözüne gönülden inananlardanız hamdolsun!..

Sağlıkla kalınız. "
cevdet erdöl,"İki gün sonra ifa edeceğimiz 14 Mart Tıp Bayramı, kendi hayatlarını diğer insan hayatlarının yüksek faydasına hadimiyete adayan tıp mensuplarının şeref ve onur tarihidir.

14 Mart, beyaz bir önlüğün etrafında konumlanan dünyanın, bir stetoskopla kulak verilen insanlığın, şifa ile kucaklanan hayatın bayramıdır.

14 Mart, ömrünü insan hayatına adayan tıp mensuplarının vatan sathını müdafaasının şeref ve onur tarihidir.

13 Kasım 1918'de İngiliz, İtalyan, Fransız, Yunan deniz güçlerinin mütareke şartlarından aldıkları işgal yetkisi cüretiyle İstanbul önlerine konuşlanmaları ile başlamıştı her şey.

Öncü meslektaşlarımız olan Mekteb-i Tıbbiyye-i Şahane'nin öğrencileri, hocaları tüm kadrolarıyla birlikte bu vahameti derin bir teessürle, endişe içinde ama teyakkuz halinde müşahade ediyorlardı.

Bu vahim tablonun içinden bir ses yükseldi. Yaptığı etkili konuşma ile Mekteb-i Tıbbiyye-i Şahane'nin vatan sevgisi ile dolu mensuplarını harekete geçiren o isim bilge ve gönül ehli bir alim olan Tevfik Salim Sağlam'dan başkası değildi. ""...Efendiler! Ordusu asla mağlup olmamış bir milletin çocuklarısınız. Çanakkale'de aylarca ateş ve ölüm saçan ve büyüklerinizi korkutup yenemeyen, arzuladığı bugüne o yoldan kavuşamayan bu donanmanın bugünkü kuru gürültüsü sizi telaşlandırmasın...""

Bu cümleler istiklâl ve istikbal sevdalısı tıbbiyeli gönüllere ilham olmuştu.

İşgal sürecinde ele geçirilmişti Mekteb-i Tıbbiyye-i Şahane ve bir esir muamelesine tabi tutulmuştu tıbbiyelilerimiz. Direniş gösteren meslektaşlarımızın gücü bu işgale engel olmaya yetmemişti maalesef. Öğrenciler bu işgalden sonra adeta elbisesiz, ayakkabısız, yataksız, döşeksiz olarak binanın çatı katına hapsedilmişlerdi. İki öğrencinin yan yana dahi gelmesinin yasak olduğu bir süreçti bu.

İngilizlerin işgalinden ve baskılarından büyük bir rahatsızlık duyan öncü meslektaşlarımız, okul yönetimine 14 Mart 1827'de eğitime başlayan Tıbbiyyenin -aslında o güne kadar hiç yapılmayan- 92. kuruluş yılını kutlama toplantısını düzenlemek istediklerini bildirirler. Ve istediklerini de alırlar!

14 Mart 1919 günü Darülfünun Konferans Salonu'nda tertiplenen toplantıya Tıbbiyyenin hocaları, İngiliz-Amerikan-Fransız Kızılhaç temsilcileri, Fransız Sıhhiye Müfettiş-i Umumisi, İnas Darülfünunu (Kız Üniversitesi) öğrencileri ve Osmanlı basını temsilcileri katılır.

Dr. Memduh Necdet burada yaptığı muhteşem konuşmada: ""İtiraf ediyoruz ki vatan, bilhassa onun kalbi, beyni olan İstanbul bu dakikada korkunç bir buhran geçiriyor. Ama korkmuyoruz... Buradayız, burada kalacağız... İstanbul bizimdir, çünkü halife ve hakan yatağıdır. İstanbul bizimdir, çünkü şehitler ve tarih buradadır. İstanbul bizimdir, çünkü istiklâl buradadır"" cümlelerini bitirdiğinde, salon alkış seslerinden adeta yıkılır. İngiliz bahriyelileri toplantıyı şiddet kullanarak dağıtır, birçok öğrenciyi tutuklar.

Bu esnada, toplantıyla eş zamanlı olarak Mekteb-i Tıbbiyye-i Şahane'nin iki saat kulesi arasındaki balkona büyük bir Türk Bayrağı asan bağımsızlığa aşık tıbbiyeli öğrenciler de Millî Mücadelenin Besmelesini çekerler adeta.

Her yıl heyecan ve gururla hatırlatmaya çalıştığım bu izzetli ve azametli tarihi notları bu yıl da tazeleyebildiğim için ne kadar şükretsem azdır. İşte 14 Mart böyle bir bayramdır. Bayramlaşma süreci böylesine emek, alın teri ve mücadele kokar 14 Mart'ın.

Bu yıl başka bir kurtuluş mücadelesi ile idrak ediyoruz 14 Mart'ı. Bir enkazın altından kurtulma mücadelesi bu. Yine biz varız. Tıbbiyeliler, sağlık profesyoneli aziz kadrolar var. Devletinin yanında, beyaz önlükleriyle her daim göreve hazır şifalı eller var hamdolsun.

Enkazın üstü de altı da bizimdir. Tutan da tutunan da biziz. Bu topraklarda, hatta yeryüzünde bir mazluma olan ne ise, o olan bizedir, diye düşündük hep. Bizler 14 Mart'ı elleriyle kazanmış kadrolarız. 6 Şubat'ı da saran eller olacağız, her yarayı sarmayı görev bildiğimiz gibi inşallah.

Ve bu yıl 14 Mart'a büyük eksiklerle giriyoruz. Yaşanan depremlerde hayatını kaybeden yaklaşık 450 sağlık çalışanımızın olduğunu derin bir teessürle ifade etmek isterim. Ve çeşitli sağlık mesleklerindeki öğrencilerimiz de maalesef aynı acıyla baş başa bıraktılar bizi. Yakinen, kendi öğrencilerimden 21'ini de kaybederek hissettim bu derin acıyı, tıpkı kaybettiğimiz her bir canımız için hissettiğimiz gibi.

Tüm milletimizi ve vicdan sahibi gönülleri derinden yaralayan yüzyılların afeti 6 Şubat Kahramanmaraş merkezli olmakla beraber 11 il ve onlarca büyük ilçemizi (Avrupa'daki pek çok ülkeden geniş ve aynı zamanda daha kalabalık bir büyük bölgeyi) etkileyen depremlerde hayatını kaybeden tüm vatandaşlarımıza, milletine şifa olmak adına görev yaptıkları sırada hayatlarını kaybederek bizleri yasa boğan tüm tıp kadroları ve öğrencilerimize tekrar Allah'tan rahmet, yaralılarımıza şifalar, memleketimize tez vakitte güçlenerek bu acılı günlerden bir çıkış, bir diriliş dilerim.

Bilvesile, eli hep taşın altında olan vefalı kadrolarımızı sonsuz minnet ve şükranla selamlar, buruk da olsa 14 Mart Tıp Bayramlarını kutlarım.

Sağlıkla kalınız."
cevdet erdöl,"Günler vardır geleceğe götürür.

Günler vardır -Allah esirgesin- geleceği götürür.

Bir yol ayrımında daha şapkamızı önümüze koyma vaktindeyiz.

Yapılanları, yapılacakları, yapılmak istenenleri etraflıca düşünme zamanı şimdi. Düşünüp, dert edip, dertsiz bir vicdan rahatlığına erme zamanı şimdi.

Yarın aziz milletimizin tercihini istikrar, istikbal ve hizmetlerden yana kullanacağına dair en ufak bir şüphem yok.

Çünkü bizim milletimiz ariftir. Doğruyla yanlışı birbirinden ayırmasını çok iyi bilir. Her şeyden önemlisi de bu millet vefalıdır. Kendisine hizmet edeni, hürmet edeni asla unutmaz ve yalnız bırakmaz.

Sayın Cumhurbaşkanımız milletimizin bağrından çıkan bir değerler manzumesidir. Milletin ta kendisidir, gözbebeğidir.

Ülkemizi çöküşten yükselişe, dipten zirveye çıkaran lokomotifidir.

Şimdi bir fırsat var elimizde.

Bu fırsat, bilimde ve sanayide geldiğimiz noktayı ileriye taşıma fırsatıdır aynı zamanda.

Yarın milletimiz kendi kaderiyle ilgili doğru bir karar verecek ve hizmet üretenle, laf üreteni; projesi olanla, bol keseden atanı birbirinden ayıracak. Savunma sanayi, ekonomi, tarım, eğitim, sağlık ve teknoloji başta olmak üzere her alanda istikrardan yana taraf olanların etrafından kenetlenecektir.

14 Mayıs'ta, ülkemizin küresel bir güç olma noktasında 2023, 2053 ve 2071 hedeflerini hayata geçirmenin yolunu sonuna kadar açmayı oylayacağız inşallah. Oylayacağımız, eserlerini gün gibi dünya kamuoyuna sunan, ""Ben buradayım"" diyen Türkiye'nin sürdürülebilirliği olacaktır bir anlamda.

14 Mayıs'ta yakıp yıkmayı vaat edenleri de Yunusça bir tavır ve yaklaşımla kazanma yoluna giderek ""83 Milyon Tek Yürek"" anlayışıyla ülkemizin istikbal ve istiklalini korumak, geleceğin güçlü ve büyük Türkiye'sini kurmak hedefini oylayacağız.

14 Mayıs'ta sağlıklı girenlerin hasta çıktığı 2002 öncesi sağlık sistemi ile kendi ilacını, kendi aşısını, kendi tıbbi cihazlarını üretebilecek teknolojiye ve bilgi birikimine ulaşmış, dünyanın en iyi sağlık eğitiminden tutun sağlık hizmet sunumunu sağlayan sağlık sistemi arasında bir tercih yapacağız.

Bu tercih, ""hasta adamın"" şifa dağıtan torunlarına hak ettikleri fırsatı sunabilme misyon ve vizyonu olacaktır aynı zamanda.

14 Mayıs, yaptırdığı duble yollarla, köprülerle, tünellerle, barajlarla, modern stadyumlarla, okullarla, yerli ve milli silahlarla, havalimanlarıyla, hızlı trenlerle, şehir hastaneleriyle, nükleer santrallerle, çağdaş konutlarla, haberleşme uydularıyla ve dev gemilerle Türkiye'nin çehresini değiştiren kadrolara duyduğumuz minnet duygusunu ifade etmenin de günü olacaktır.

Bu minnet bilimin, üretimin, yeniliğin, sanatın ve kendine yetebilirlik doktrini ile yola revan olmuş Türkiye minnettarlığıdır.

Bu minnet, tam bağımsız ve özgün, özgür Türkiye olmanın minnettarlığıdır.

Doktoru, mimarı, mühendisi, çiftçisi ve işçisi ile imar edilen güçlü bir Türkiye'nin son tuğlasını koyma günü olacaktır 14 Mayıs. Koyulamazsa eksik kalır her şey.

14 Mayıs, milletimizin hayallerini inşa edenlerin emeklerine bir nazar etmek vaktidir.

Emek sahiplerini denize indirdikleri geminin kaptanlığına layık görmek gerekmez mi sizce de?

Türkiye olarak dünyanın parmak salladığı bir ülkeden parmak ısırtan bir ülkeye dönüşümümüzün mimar ve mihmandarları taltifi sonuna kadar hak ediyor.

Vefa penceresinden de bakılsa, mantıksal ve rasyonalist bir pencereden de bakılsa aynı adresin görüleceği aşikardır.

Vakit kaybına tahammülümüz yoktur. Teröre ve bölücü tüm unsurlara karşı tavize tahammülümüz yoktur. Teknoloji devrimi yaptığımız bir sürecin baltalanmasına tahammülümüz yoktur.

İHA, SİHA, KIZILELMA, KAAN, TCG Anadolu... sağlıkta yaşanan dönüşümün teknoloji ile bütünleşeceği bir sürecin tarihin tozlu raflarına kaldırılmasına tahammülümüz yoktur. Hele hele ülkemizi bölmeye, Cumhuriyetimizi yıkmaya niyetlenen hainlere fırsat vermeyeceğimiz bilinmelidir.

Bunu bir sanrı ile ifade etmiyorum, tökezlememizi bekliyorlar!

Beni bu satırları yazmak zorunda bırakan dostun güvenilirliğinden çok düşmanın izansız, pervasız intikam planlarıdır!

Bunu Der Spiegel'in, The Economist'in, Time'ın, Le Point'in kirli manşetlerinde görebilirsiniz.

Batı ve yerli işbirlikçileri e-muhtıra ile yapamadıklarını, 17-25 Aralık ile başaramadıklarını, 15 Temmuz'da yıldıramadıklarını, 14 Mayıs seçiminde başarmak istiyorlar!

14 Mayıs'ın kıyısında kutsal bir makyaj yaparak, kanlı ve kirli ittifaklarını millete kurtuluş muştusu ile sunmaya çalışanlar var.

14 Mayıs'ın fonunda salyaları akarak bekleyen ve güdümlü hainlerini ülkemizin siyasetine pazarlamış küresel baronların ovuşturdukları ellerinin kinli hışırtısı var.

Değerli okurlarım; 14 Mayıs bir Cumhurbaşkanlığı seçiminden çok daha fazlasıdır!

Bu ve birçok nedenle,

14 Mayıs, heykel dikerek gidenlerin değil, heykeli dikileceklerin günü olsun.

14 Mayıs; yeni Hürkuş, yeni Demirağ, yeni Sancar ve Bayraktar'lar için bir ümit olsun.

Eren Bülbül ve Yasin Börü'leri şehit edenlerin zafer çığlıklarının değil, teröre ve sevicilerine dünyayı dar edenlerin muvaffakiyet ve onur günü olsun.

14 Mayıs, özerklik üzerinden vatanımızın bölünmez bütünlüğüne kastedenlerin değil, Misak-ı Milli yolunda ömürlerini ve canlarını hiçe sayanların günü olsun.

Hükümete ders verme düşüncesindeki bir kısım seçmen, liderine sahip çıkamayan Irak, Libya, Suriye, Pakistan ve Sudan'ın düştüğü duruma dönüp tekrar tekrar bakmalıdır!

Elbette doktrinleri birbirinden farklı siyasileri, terör örgütlerini, Türkiye düşmanlarını bir araya getiren malum ittifak, sine-i millette karşılık bulmayacaktır!

Elbette ki millet sandıkta beklediğini bulamayacak bu kuklaların ipini kesecek ve bir demokrasi zaferine daha imza atarak 27 Mayıs, 31 Mart Vakası planlarını 14 Mayıs destanına dönüştürecektir!

Eminiz ve emniyetteyiz ama rehavete kurban edilecek bir saniyemiz, bir anımız bile yoktur, olmamalıdır da!

Bu kutlu yürüyüşün keskin bir dönemeci olan 14 Mayıs seçimlerinde, bu milletin evlatlarına sahip çıkarak her oyun mazlum coğrafyalara uzanacak bir el olduğu bilinci ile oylarımızı kullanmalı ve bu seçimi kullanarak milli sınırlarımıza halel getirme gayretinde olan küresel düzenin çanak yalayıcılarına Misak-ı Milli'nin nasıl çizildiğini bir kez daha hatırlatmalıyız!

14 Mayıs'ta milletimize olan güvenimiz dün olduğu gibi bugün de tamdır. İnanıyorum ki bu aziz vatanın evlatları batı tezgahlarında dokunanlara, algı operasyonlarına gelmeyecek. Oyunu görüp, ""oy""unu ona göre kullanacaktır. Allah kullanacağımız oyları şerlere engel, hayırlara vesile kılsın inşallah. Enerjisini de kendi üretmeye başlayan Türkiye'mizin gücüne güç olsun inşallah oylarımız.

Türkiye Yüzyılı'nı oylayacağımız 14 Mayıs'ın tüm oyalayıcı unsurları bertaraf etmesi ümidiyle..."
cevdet erdöl,"Güzel ve hayırlı işlerde acele etmek gerekir diyen bir medeniyetin bahtiyar ve sorumluluk sahibi mensuplarıyız bizler. Hamdolsun. Sorunlu olmaktansa, sorumlu olmak ne şeref.

Hayra, hasenata giden bir yolda bir nebze olsun faydalı olabiliyorsak bundan onur duyarız.

Hayra giden yollar, millete ve insanlığa hadimiyet yolları çeşit çeşittir. Bu çeşitlilik, insanın niyet, azim ve kararlılığı ile kavileşir.

İnsanlık namına, insanı yaşatmak namına, devletimizi ve milletimizi yaşatmak namına kim bir adım atıyorsa ona omuz vermek de o hayra ortak olmaktır. Çünkü bizler, sebep olanın da sebep olduğu şeyden hissedar olduğuna inanarak büyüdük. İyiye de kötüye de sebep olmak mümkün. Rabbim, feraset ve aklıselimle iyiye ve hayra matuf ameller nasip etsin bizlere.

İyiliğin yolları günümüzde muktedir olabilmekle daha da büyük kitlelere ulaştırılabilmektedir. Bu iyilik fırsatına, kendi dünyamızda ya da yerelden genele ülke düzeyinde ve dünya çapında elde ettiklerimizle ulaşabiliriz.

Tabii ki insan daha büyük çapta, dünya çapında hayırların paydasında olmayı ister. Çözüm tam da bu noktada, hayır ve iyilik yolunda bütünleşerek büyümek olacaktır. ""Bir elin nesi var, iki elin sesi var"" der atalarımız. Ses getirmek istiyorsak birlikte ve güçlü olmalıyız. Bir olamamak, birlikte hareket edememek, hele ki bu topraklarda, geçmişte nelere mal oldu hepimiz biliyoruz.

Koalisyonlar, darbeler, siyasi ve içtimai istikrarsızlıklar hep milletimizin aleyhine oldu.

Dolayısıyla, iyilik ve hayır yolunda da istikrar çok önemlidir. Devamlılığı olmayan hiçbir şey insana yol gösteremez ve ufuk açamaz. Tekirdağ Büyükşehir Belediyesi'nin, depremden etkilenen bölgelerin siyasal tercihlerini ima ederek, bir otelde konaklayan depremzedelerin masraflarını artık karşılamayacağını açıklaması ve onları kapı dışarı etmesi asla mazur görülemez. Sadece bu olay bile istikrarsız ve kısır, maksatlı iyilik anlayışına kötü bir örnek olarak yeter sanırım. Maksadı Allah rızası ya da insana hak teslimiyeti olmayan her iyilik bir karşılık bekler. Bu karşılık alınmadığında da ortada iyilik namına bir şey kalmaz. Bu düşüncedeki insanların, seçim sonuçlarını baz alarak, depremzede kardeşlerimize ağza alınmayacak hakaretlerde bulunmaları, yaptıkları yardımları haram ettiklerini ifade etmeleri de yine bu bağlamda tuz, biber olmuştur.

Ya da ulusal yayın yapan bir gazetenin yazarının ""Sonuçlar, milletin acı ve ıstırap çekmeyi sevdiğini gösteriyor!"" sözlerine ne demeli!

Bir oyuncunun (!) seçim sonuçlarının ardından seçmene ""Bu ülke için bu kadar geri zekalı çok fazla...Yazık."" demesi de nasıl bir oyun ve hakaret kumpasıyla iyiliğe ve iyileşmeye ket vurulmak istendiğini ortaya koymaktadır. Bu örnekler çoğaltılabilir. Lakin, kıymetli nazarlarınızı ve berrak dimağlarınızı daha fazla kirletmesinler diye bu kadarını paylaşabildim.

Bu anlamda görülmektedir ki iyiliğini başa kakan, yaptığını oy için yapan, kendi gibi olmayana tahammül edemeyen bir kitle var ve bu kitle devleti yönetmeye talip. Bu kitle, herkesi kucaklayacağını iddia edip güya her şeyin kendileriyle güzel olacağı iddiasında. Varın gerisini siz düşünün sevgili okurlarım.

Öte yandan, rekor bir hızla iki ayda yapılan üç yüz yataklı Defne Devlet Hastanesi örneği var mesela. Seçimlerde yüzde onun altında oy alınan bir yere, iktidar tarafından yapılan bu hizmette oy hesabının yapılmadığı, oy karşılığı hizmet gayesi güdülmediği aşikardır. Bu, devlet olmanın, millet olmanın ve insan olmanın gereğidir. Başkalaştırmadan kabul etmenin, ötekileştirmeden gayret etmenin gereğidir bu.

Bunu Sayın Cumhurbaşkanımıza bir televizyon programında, birkaç gün önce hatırlatan ve ""Şimdi sizin oraya yapılanları geri mi almanız gerekiyor?"" minvalinde bir soru yönelten gazeteciye Sayın Cumhurbaşkanımız, ""Haşa!"" diyerek cevap vermiştir ve Van depremini hatırlatmıştır. ""Van da bizim oylarımızın ön planda olduğu bir yer değildi ama vatandaşımızın imdadına koştuk. Yerel yönetimlerin sorumluluğunda olan işleri dahi devlet olarak biz yaptık."" dedi. Örnek davranış işte tam da budur.

İşte budur hakiki asalet. İşte budur, devleti insanını yaşatarak payidar kılma gayreti. İşte budur, iyiliği iyilik olarak değil de görev bilinciyle yapmak.

Bir yanda depreme mağlup olmuş insanımıza kendileriyle aynı düşüncede değiller diye yardımlarını haram edenler, battaniyesini geri isteyenler, diğer yanda ise düşünce ve görüş farkı gözetmeksizin milletine kucak açan bir anlayış.

İyiliği, hayrı ve güzelliği ancak karşılıksız sevenler, geri almamak üzere yapanlar ile yol yürüyerek büyütebiliriz.

Biz, iyilik için yaşayan aziz bir millet olarak anılmaktan, alan el yerine veren el olma gayretinden asla vazgeçmeyiz. Bizi iyilikle buluşturan, hayırda muvaffakiyete ulaştıran elleri tutmak ve o eller etrafında kenetlenmek doğal refleksimizdir bizim.

Bilvesile, ikinci tura kalan cumhurbaşkanlığı seçimlerinin milletimiz, dünya mazlumları, iyilik ve muvaffakiyet adına hayırlara vesile olmasını dilerim. Feraset ve sağduyu sahibi milletimiz, vatanımız için en doğru kararı verecektir evelallah.

Sağlıkla kalınız... "
cevdet erdöl,"Tarih tekerrürden ibarettir, mütemadiyen tekrarlar durur.

Esasen bugün sahnede olanlar da dünün bir tekrarı ve devamı mahiyetindedir. Bu nedenle tarihi ve tarihteki kahramanlarımızı olduğu gibi kadim düşmanlarımızı da iyi tanımak, analiz etmek zorundayız.

Bu hafta tarihimize altın harflerle mühür vurmuş bir örneği beraberce hatırlayalım ve ruhuna dualarımızı gönderelim isterseniz. Bakınız tarihi şahsiyetimiz bize neler anlatıyor!

Rusların 1877'de Aziziye Tabyası'nı ele geçirdiği haberinin Erzurum'da minarelerden duyurulması üzerine Nene Hatun, üç aylık bebeğini son kez emzirip ""Seni bana Allah verdi, ben de seni ona emanet ediyorum"" diyerek, elinde kazma kürek, yüreğinde iman ve vatan sevgisiyle ""Bebem anasız büyür, vatansız büyüyemez"" deyip, cepheye koşan bir yiğit annedir. İşte bu yiğit anamız Nene Hatun'u vefatının 68. sene-i devriyesinde bir kez daha rahmetle ve minnetle yad ederken o ruha her dönem olan ihtiyacımızı da hatırlamak ve de hatırlatmak istiyorum.

Makam-ı Âli, mekânı cennet olsun inşallah...

Evet sevgili okurlarım, bu ruhtur bizi ayağa kaldıran. Bu ruhta gizlidir dirilişimiz. Bu ruh ile perçinlenir aidiyet, kaimiyet ve daimiyetimiz.

Bağımsızlığımıza uzanan ellere, elimize ne geçerse onunla, bir şey bulamazsak tırnaklarımızla, yumruklarımızla, yüreğimizle ""dur"" demesini biliriz. Her dönemin kendine mahsus bir tehdidi vardır, olacaktır da. Düşman değişse de düşmanlık değişmez. Bizim de ihanet ve saldırılara karşı iman dolu serhaddimiz değişmez.

Vatan sevgisi imandandır. Vatan mevzubahis ise gerisi teferruattır. Vatanımızı korumayı imanımızı korumakla eş değer görürüz. Bizim, vatan yoksa imanın gereğini yapmak ne derecede mümkün olabilir diye endişelenen bir toplumumuz vardır. İşte bu ruhla vatanımızı korumak için gerekirse cephede, gerekirse 15 Temmuz gibi meydanlarda, gerekirse her yerde o duruşu sergileriz. Hiçbir saha ve zeminde değişmeyen bu duruşumuzla biliniriz dünyada. Atadan toruna şerefli mirasımızdır bu.

Bu duruşla durdururuz hainleri evelallah.

Bu duruşla dur deriz, geçit vermeyiz ihanete.

Bu duruşla yeniden kalın çizgilerle çizeriz Misak-ı Milli'yi.

Budur bizim değişmez karakterimiz.

Yeniden ve hep aynı heyecanla sarıp sarmalarız bu toprakları ve bizim olan, alnı öpülesi değerlerimizi.

Bu milletin onurlu ve yiğit duruşu oldukça bizim nezdimizde dünya mazlumları da emniyette olur. Türkiye ayaktaysa halâ ümit var demektir çünkü. Çünkü Türkiye son kaledir.

Dedik ya, her dönemin bir tehdidi vardır ve biz her tehdide aynı azim ve kararlılıkla karşı dururuz.

İşte şimdi o tehdidin odağında, kendine yetebilen, üreten ve marka değerini yükselten bir Türkiye var.

Savunma sanayisinden yazılım platformlarına, otomotivden tıp sahasına; havada, karada, denizde ""ben varım"" diyen bir Türkiye'ye çelme takmak var sinsi ve habis mahfillerde.

Bir arada oluşlarını Türkiye düşmanlığına borçlu olanlar var.

Türkiye olmasa nefes dahi alamayacak olup son nefesini Türkiye düşmanlığı ile verecek olanlar var.

Rabbim memleketimizi ve milletimizi tüm hainlerden ve nankörlerden, gizli ve açık tüm düşmanlardan muhafaza eylesin.

Rabbim bizleri Nene Hatun, Şerife Bacı gibi analarımızın ve sayısız kahramanlarımızın haklarını ödeyen bahtiyarlardan eylesin.

İmam Şafii Hazretlerine atfedilen bir bilgiyi hatırlatmakta fayda vardır. İmam Şafii'ye sormuşlar, ""Fitne zamanı hakkı tutanları nasıl anlarız?"" Cevap vermiş: ""Düşman okunu takip ediniz, o sizi hak ehline götürür."" Siz de bu manevi öğüde riayet ederek düşman oklarını takip ediniz sevgili okurlarım. Düşman okları nereye ve kime çevrili ise hak ehli oradadır. Bu her zaman riayet edilmesinde fayda olan bir düsturdur. Bilhassa vatan için, memleket için bir tercih yapılacaksa ki seçimler bunun en önemli zamanıdır, mutlaka düşman oklarını takip ediniz. Oklar kime yönelmiş ise doğru taraf orasıdır.

Değerli okuyucularım,

Hiçbir endişe duymadan, hiçbir tereddüt yaşamadan karar vermeniz için lütfen;

PKK, FETÖ, DHKP-C, TİKKO, PYD, DAİŞ gibi halkımızın kanını oluk oluk döken terör örgütlerinin,

kandan, gözyaşından ve Türkiye düşmanlığından beslenen siyasi oluşumlar ve partilerin,

memlekette ne zaman güzel bir iş, faydalı bir iş olsa itiraz eden kronik muhaliflerin,

ülkemiz için, milletimiz için hiçbir zaman hayırlı rüya görmeyen Batı dünyasının,

Yunan-Ermeni idealistlerinin ve her türlü vatan millet düşmanlarının, bölücülerin oklarına-namlularına bakınız.

Kime doğru çevriliyse, hedefte kim veya kimler varsa hak ehli de orada, doğru oradadır.

Unutmayalım ki her dönemin bir kahramanı vardır. Nice Nene Hatunlar görevini yaptı, şimdi sıra sende... Vatanına sahip çıkmak için elinize geçen bu fırsatı geri tepmeyiniz. Elinizi vicdanınıza koyarak tercihinizi öylece yapınız.

Gelin 28 Mayıs günü yerli ve yabancı kökenli Türkiye düşmanlarına sandıkta bir kere daha unutamadıkları o Osmanlı tokadını aşk edelim. Biz bunu çok yaptık, bunun için anlattığım düşman oklarını takip etmek yeterli. Okların hedefinde milletimiz ve onun lideri var. Vakit ona sahip çıkma vaktidir!

Gün yeniden aydınlandığında kararınızın ne kadar doğru olduğunu göreceksiniz.

Aydınlık ise pek yakındır.

Sağlıkla kalınız."
cevdet erdöl,"Ülkemiz, milletimiz ve gönül coğrafyamızın kader anı ve tünelden önceki son çıkışı olma niteliği taşıyan bir seçimi daha bugüne kadar gerçek anlamda Cumhur'un başkanı olma vasfını ve erdemini gösteren Sn. Cumhurbaşkanımızın açık ara seçilmesi ile geride bıraktık.

Kadim tarihinden beslenen, devleti ile bütünleşmiş olan aziz milletimiz Sn. Cumhurbaşkanımızın etrafında bir kez daha kenetlenerek hizmet üretenle laf üreteni; projesi olanla bol keseden atanı birbirinden ayırmış; savunma sanayi, ekonomi, tarım, eğitim, sağlık ve teknoloji başta olmak üzere her alanda istikrardan yana net bir tavır almıştır.

28 Mayıs'ta milletimiz; yaptırdığı duble yollarla, köprülerle, tünellerle, barajlarla, modern stadyumlarla, okullarla, yerli ve milli silahlarla, havalimanlarıyla, hızlı trenlerle, şehir hastaneleriyle, nükleer santrallerle, çağdaş konutlarla, haberleşme uydularıyla ve dev gemilerle Türkiye'nin çehresini değiştiren kadrolara matuf minnet duygusunu bir kez daha ifade etmiştir.

28 Mayıs'ta milletimiz İHA, SİHA, KIZILELMA, KAAN, TCG Anadolu gibi abidevi eserlerin, sağlıkta ve tüm alanlarda yaşanan dönüşümün teknoloji ile bütünleşeceği bir sürecin tarihin tozlu raflarına kaldırılmasına karşı durmuştur.

28 Mayıs'ta milletimiz Der Spiegel, The Economist, Time, Le Point gibi paçavraları bir kez daha sahiplerinin suratlarına çarpmıştır.

28 Mayıs'ta üniversite sayısını 200'ün üstüne çıkararak muasır medeniyet ve bilim peşinde koşanlar kazanmış, fil(i)m peşinde koşanlar kaybetmiştir.

Türkiye sadece kendinden mesul bir ülke değil, milletimiz sadece kendi kaderini oylayan bir seçmen değildir. Bu coğrafya Asya ile Avrupa'yı birleştiren bir köprü olmaktan ziyade gönülleri harmanlayan bir ummandır da aynı zamanda. Milletimiz bir mirasyedi değil, bu tarihi mirasın geleceğe taşınması noktasında her bir ferdi ile birer neferdir!

Bu nedenledir ki 28 Mayıs'ta Arakan, Gazze, Münbiç, Afrin, Musul, Kerkük, Doğu Türkistan ve tüm mazlumlar kazanmış, dünyayı babalarının çiftliği gibi yönetme sevdasında olanlar kaybetmiştir.

Bu anlayış ve inanışla en doğru karar yine milletimiz tarafından verilmiştir. Yapılan seçimin ülkemiz, milletimiz ve bizden bir ses, bir nefes bekleyen coğrafyalar için de hayırlı olmasını diliyorum.

Bundan sonra Yunusça bir tavır ve yaklaşımla kaybedenleri de kazanma yoluna giderek ""85 Milyon Tek Yürek"" anlayışıyla ülkemizin istikbal ve istiklalini korumak, geleceğin güçlü ve büyük Türkiye'sini kurmak hedefine odaklanacağız.

Bu duygu ve düşüncelerle 2023 Cumhurbaşkanlığı Seçimi sonuçlarının ülkemize ve aziz milletimize hayırlar getirmesini diliyor; seçimin galibi olan Büyük Türkiye'nin ve Türkiye Yüzyılı'nın mimarı Sn. Cumhurbaşkanımız Recep Tayyip Erdoğan Beyefendiyi ve bu sonuçların tüm paydaş ve emektarlarını tebrik ediyorum.

Aydınlık bir Türkiye bizi bekliyor. Eminim ki yarınlar bugünlerden de güzel olacaktır.

Selametle kalınız."
cevdet erdöl,"Defalarca dile getirsem de yine eksik kalacağını düşündüğüm bir konu ile bu hafta dikkatlerinizi yeniden celp etmek istedim sevgili okurlarım.

2002 yılında başlayan, 2008 yılına kadar hazırlıkları süren ve ""Dumansız Hava Sahası Yasası"" olarak literatüre geçen 5727 Sayılı Tütün Ürünlerinin Zararlarının Önlenmesi ve Kontrolü Hakkında Kanun bildiğiniz üzere tümüyle 2009 yılında yürürlüğe girmiştir sevgili okurlarım. ""Neden bu hatırlatma?"" derseniz, buyurun okuyalım hep birlikte!

Bilindiği üzere bu kanun Türkiye Büyük Millet Meclisi'nde tam bir mutabakatla kabul edilmiş ve iktidar ile muhalefetin birlikte hareket ettiği nadir kanunlardan biri olarak tarihe geçmişti. Bunun en önemli sebeplerinden biri de Sayın Cumhurbaşkanımızın bu konudaki hassasiyetleri ve konuyu yakinen takip etmeleri olmuştu.

Elbette ki diğer siyasi parti liderlerine, başta dönemin Sağlık Bakanı Recep Akdağ'a, milletvekillerine, basına ve halkımıza da bu konudaki desteklerinden dolayı müteşekkiriz. 2009 ile 2012 yılları arasında mükemmel bir şekilde uygulanan bu kanun sayesinde sigara tüketim oranları ve dolayısıyla bağlantılı hastalıklar da çok önemli oranda düşmüştür.

Alkol ve Tütün Dairesi Başkanlığı ve Tekel verilerine göre 2008 yılında %31,2 olan tütün kullanım oranı yasanın uygulamaya girmesinden sonra 2012 yılında radikal bir şekilde %27,1'e düşmüştü.

Aynı şekilde yasanın uygulamaya girmesinden 1 yıl sonra yapılan bir araştırmada acillere gelen başvuruların %23, alerjik nezle hastalığı oranlarının %62, bronşit hastalığının %40, KOAH alevlenmelerinin %21, kalp krizi sebebi ile hastaneye başvuran hasta sayılarının %15 ve kalp-damar hastalıkları sıklık oranlarının da %11 seviyesinde azalma gösterdiği bilimsel olarak kayıtlara geçmiştir.

Sigara kullanımı kaynaklı akciğer kanseri oranlarında da ciddi manada düşüşün başladığı tespit edilmiş, sigara (tütün) kaynaklı hastalıkların tedavisine harcanan milyarlar da bu vesileyle devletimizin kasasında kalmıştır. Şüphesiz bu tablo ekonomiden sağlığa kadar birçok alanda yüzümüzü güldürmüştür.

Bu sonuçlardan ülkemiz ve insanlık adına gurur ve mutluluk duymalıyız. Çocuklarımıza bırakacağımız en büyük miraslardan biri de, ""Tütün Ürünlerinin Zararlarının Önlenmesi ve Kontrolü Hakkında Kanun"" olacaktır diye düşünüyorum.

Ülke olarak o dönem, Dünya Sağlık Örgütü başta olmak üzere bütün uluslararası ve ulusal kuruluşların takdirine de bu vesileyle mazhar olduğumuzu ayrıca hatırlatmak isterim. ""Tütünle mücadeleyi kazandık"" diye sevinirken ne olduysa 2012'den sonra oldu sevgili okurlarım.

Ne yazık ki tütün tröstlerinin yeni argümanlarıyla mücadelede yetersiz kalınması ve yasayı uygulayıcıların kayıtsızlığı nedeniyle 2008 öncesinin duman altı günlerine döndük.

OECD verilerine göre geldiğimiz nokta, her gün tütün kullanım oranı en yüksek olan ülkeler arasında birinciliğe yerleşmemiz oldu ne yazık ki.

""Dumansız Hava Sahası"" yasasının etkin bir şekilde uygulanmasının yanı sıra tütün endüstrisinin son yıllarda geliştirdiği yeni argümanlara karşı da bir an önce harekete geçmemiz gerekiyor.

Sayın Cumhurbaşkanımız Recep Tayyip Erdoğan liderliğindeki yeni kabinenin tütün ürünleri ve tüm bağımlılık yapıcı maddelerle mücadeleye yeni bir ivme kazandıracağına inancım tamdır.

Bu kapsamda bazı yeni önerilerim ise şunlardır: ABD ve gelişmiş ülkelerde olduğu gibi hukuk sistemimize sigaranın maliyetini üretenin, satanın, kullananın üstlenmesi yönünde yeni önlemler dahil edilmelidir.

Satın alma gücü paritesine göre Türkiye sigara fiyatında 37 Avrupa ülkesi içinde en ucuz ülke konumundadır. Etkin bir vergi artışı politikasıyla, sigaranın sağlık sistemi ve ekosistemimize zararlarını da maliyet fiyatına ekleyerek çocuklarımızı, gençlerimizi ve ekosistemimizi bu zehrin ağından koruyabiliriz.

Aynı şekilde tiryakilerin SGK primleri içmeyenlere oranla daha yüksek olmalıdır. Sigara kullanmayan insanımız sigara içenlerin ekonomimize, sağlık sistemimize yüklediği ilave riskleri sırtlanmak zorunda değildir.

Ayrıca sigaradan zarar gören vatandaşlarımıza sigara şirketlerine yönelik dava açabilmenin önü açılmalı ve destek olunmalıdır.

Dumansız Hava Sahası ve tütün ürünleri ile mücadelede uygulamada olan kanun, yönetmelik vs. etkin bir şekilde uygulanmalı. Uygulayıcıları da denetleyen bir sistem geliştirilmelidir.

Sigara bırakmayı teşvik edecek çalışmalara (TOKİ'den ev, işe giriş kolaylığı, evlenme yardımı vs.) ağırlık verilmelidir.

Tütün bağımlılığı ile mücadelede doktorlarımıza, öğretmenlerimize, din adamlarımıza çok önemli sorumluluklar düşmektedir. Toplumu yönlendiren, rol model olan, sözü dinlenen herkes sigaranın zararlarını daha fazla dillendirmelidir.

Tütün, tüm zararları düşünülerek ele alındığında ne cebimizde ne ciğerimizde ne de hayatımızda bir yer bulamayacaktır.

Komplike bir bitkisel bomba olan tütün, tüm bileşenleri ve uzantılarıyla birlikte etkisiz hale getirilmelidir. Sınır güvenliğimiz, Misak-ı Millimiz kadar önemli olan insani hayat ve ekonomik -sosyal- sağlık sınırlarımız da ehemmiyetle korunmayı hak etmektedir.

Kanun boyutunda bir eksiğimiz yoktur. Uygulama hususunda atılacak ciddi adımlar ve yaptırım ısrarı bu işin üstesinden gelmemize olanak sağlayacaktır diye düşünüyorum.

Ez cümle, tütün içmediysen başlama, başladıysan bırak, bıraktıysan bıraktır!

Sağlık ve afiyet içinde kalınız."
cevdet erdöl,"Hayatın ahengi,

Bedenlerin ve gönüllerin felahı,

İlahi nizamın yeryüzüne bereketli izdüşümü,

Kıymetli zamanlar,

Kıymet bildiren,

Kıymet hatırlatan kutlu vakitler: Bayramlar.

İyi ki varlar. Ne mutlu kavuşabilenlere. Ne mutlu İbrahimi bir yakarış İsmaili bir teslimiyetle zerre zerre bayramı kucaklayabilenlere.

Evet sevgili okurlarım yine bir Kurban Bayramı'na ulaşmanın iştiyak ve hazzı içindeyiz. Hamdolsun.

Kurban Bayramı ""Kurbiyyetin"" yani yakınlığın, teslimiyet ve aidiyetin müşahhas bir mecrası, inanç ufkumuzun ve cemiyet hayatımızın aydınlığıdır.

Rabbim sağ salim kavuşmayı, hakkı ile idrak edebilmeyi hepimize nasip eylesin.

Kurban yakın olmak demektir!

Kurban; Allah'a, yüce ve ilâhî olan her şeye, Hakk'a, hakikate, iyiye, doğruya, güzele, yakın olmaktır!

Kurban; yaşama bilincinin, kutlu yürüyüşün, tarihe tanıklık etmenin, kutsalı ve geçmişi idrak etmenin bayramıdır!...

Kurban, Allah'a tam sadakat ve teslimiyet gösterenin gözlerinin önüne serilen kurtuluş anıdır!

Kurban; feda makamına teslimiyet ruhuyla canlar sunulmasıdır!...

Kurban; sevginin, vefanın, sadakatin, fedakârlığın, merhametin doruk noktasıdır!...

Paylaşmanın ve yardımlaşmanın odağa alındığı kurban ibadeti bizlere ve dünyaya veren el olabilmenin önemini de hatırlatmaktadır. Bu mukaddes ibadeti et ve kan olarak gören sığ dimağların da bu bereket ve huzur ikliminden istifadesi en büyük arzumuzdur.

Kurban; Hz. İbrahim ve Hz. İsmail'in baba-oğul sevgisi ile Hakk'a bağlılık duygularının engin bir aleme açılan kapısıdır! ...

Kurban; O'ndan ve O'nun rızasından uzaklaştıracak her şeyden uzak olmaktır!...

Kurban; barışın, esenliğin, birlik içinde duanın, yakarışın, statülerden arınarak eşitlenmenin, kendini bilmenin, tefekkürün ve tezekkürün bayramıdır!

Kurban; bir kutlu ibadetin manevî ikliminde gönül yüceliği yakalamanın bayramıdır!

Kurban; çaresizliği gidermenin, yoksula, kimsesize, çaresize yakınlaşmanın bayramıdır!

Kurban; ""Size şah damarınızdan daha yakınım!"" nidasına mazhar olmaktır!

Kurban; yenilenmenin, sabrın, nefisleri terbiye etmenin, hassasiyetin, hiçbir canı incitmemenin, yok etmemenin bayramıdır!

Kurban teslimiyettir.

Teslim olduğumuz, Alemlerin Rabbi'dir.

O da merhamet ve şefkati emreder.

Birilerinin dediği gibi değildir!

Kurban kan ve vahşet olamaz elbet.

Haşa ne mümkün!

Vahşet arayanlar arenalardaki kırmızılı matadorlara, can çekişen hayvanlara ""oley"" diyen kitlelere baksın.

Vahşet görmek isteyen; petrol için, maden için, toprak için, güç gösterisi için coğrafyaları ölüme boğanlara baksın.

Biz kurban ederiz.

Biz öldürmeyiz.

Biz tanrılaştırılmış, putlaştırılmış ihtirasların değil, huzur ve sükûnu, içtimai refahı emreden Allah Azze ve Celle'nin kullarıyız.

Eti ile bedenlere, maneviyatı ile gönüllere şifadır kurbanlarımız.

Kurban Bayramı maddenin manâya teslim oluşudur.

Elbette usül ve erkân önemlidir.

Kurban kesmek de bir ibadettir.

Ve her ibadet ehemmiyetle yapılmalıdır.

İnsan sağlığına kastetmeden, kurbanlıklara zulmetmeden, ibadetten soğutmadan yapılmalıdır bu ibadet.

Ehil kasaplara teslim edilmeli kurbanlıklar.

Kanın gövdeyi götürdüğü değil, muhabbetin gönülleri fethettiği bir bayram olmalı bayramlarımız.

Bu günler; yoksulun gözetildiği, gönüllerin alındığı, küskünlüklerin bittiği, yüzlerin güldüğü ve güldürüldüğü günler olmalı.

Ve trafik!

Adeta kavimler göçünü andıran şehirlerarası yolculuklar kavuşmaların yolları olsun; ayrılıkların değil!

Öpülesi ellere ulaşmak üzere çıkılan yollar bir kaza haberine dönüşmesin inşallah.

Dikkatle ve tedbirle koyulalım yollara.

Acele eden değil, gerekeni yapan yolcular olalım.

Ki budur zaten yapmamız gereken.

Hem kendi canımız ve hem de başka canlar için.

Bu bayram bir milat olsun!

Geçmiş günlerin temize çekildiği, hataların gözden geçirildiği, eksiklerin tamamlandığı, kemalâtın vücut bulduğu bir milat olsun inşallah.

Öncesinden ders aldığımız, sonrasını dikkatle planladığımız, huzura ve mutluluğa adım attığımız bir çıkış noktası olsun bayramımız.

Kurbandan ve bayramdan, dağıttığımız hisseler gibi, hissemize düşeni alabildiğimiz; çocukların çocukluğuna, büyüklerin büyüklüğüne şükrettiği ve herkesin hayırla yad edeceği nice bayramlarda buluşabilmeyi diliyorum.

Bilvesile, hac mevsimi de olan bu kutlu günlerin dünyamızın bereket ve mazlumların kurtuluşuna vesile olmasını dilerken, hacı adaylarımızın da ibadet ve duaların makbulünü niyaz ederek Kurban Bayramı'mızı en içten dualarımla tebrik ediyorum.

Sağlıkla kalınız."
cevdet erdöl,"Her basamağıyla bir bütündür hayat merdiveni. Ne mutlu muvaffakiyet ve onurla o basamakları çıkabilenlere.

Daha dün gibi"" derler ya sevgili okurlarım.

İşte insan bir amaca, bir hedefe, bir başarıya ulaştığında en çok bu cümleyi kurar sanırım.

Sağlık Bilimleri Üniversitemizdeki yolculuğumuza başlamamız da sanki daha dün gibi.

Dün gibi gözlerimin önünden geçiyor, her gün binbir emekle adımladığımız basamaklar.

Bugünkü konumumuza kolay gelmedik.

2015'ten beri kaliteli ve vefalı hasırlarımızla ilmek ilmek işledik her günümüzü.

Sıfırdan 11'i Tıp fakültesi olmak üzere 30'dan fazla akademik birim; 4 ayrı ülkede fiilen eğitim birimi kurmak -ki 3'ünde mezunlar verdik, bu yıl inşallah hepsinden mezun vermiş olacağız - ve oralarda Türkçe eğitim vermek çok kolay bir iş değildir, diye eklemek isterim doğrusu.

2015 yılında üniversitemiz kurulduğu zaman mesai arkadaşlarımıza yaptığım bir konuşmada ""Bizim rakiplerimiz ülkemizdeki üniversiteler değil, dünyanın önde gelen diğer üniversiteleridir"" demiştim.

Kısa vadede dünyanın ilk 500, uzun vadede de ilk 100 üniversitesi arasına girmemiz gerektiğine dikkat çekmiş ve tüm çalışma arkadaşlarımdan bu doğrultuda hareket etmelerini rica etmiştim.

Yanıltmadılar ve sözümü boşa düşürmediler sağ olsunlar.

Geçen hafta Hollanda-Leiden Üniversitesi bünyesindeki CWTS Leiden Ranking 2023 Dünya Sıralamasında bir önceki yıla göre 169 basamak yükselerek 449'uncu Üniversite olarak yerimizi aldık ve ilk 500 hedefimiz çok şükür gerçekleşmiş oldu.

En önemlisi, Biyomedikal ve Sağlık Alanında Dünya Sıralamasında geçen yıla göre 82 basamak yükselerek 141'inci, Türkiye'de ise 1'inci olmamız. Özellikle bizim alanımız olduğu için bu başarıyı çok önemsiyorum. Alanımız ve tüm branşlarımızla hep zirveyi hedefleyen bir değer olduk SBÜ ailesi olarak. Basamakları her geçen gün biraz daha emin adımlarla geçiyoruz hamdolsun.

Her başarı bir alınteri ürünüdür. Çileli ve çetin yollardan ulaşılır o zorlu zirvelere.

Bugün, hedeflerini tutturmuş bir üniversitenin sorumlu bir yöneticisi olmaktan onur duyuyorum.

Sayın Cumhurbaşkanımızın tensipleri ile aldığım bu vazifede zat-ı âlilerinin güvenine layık olmaya, ülkemizin yarınlarına sahip çıkacak gençleri yetiştirmeye gayret ettim hep.

Muvaffak olduğumuz her konuda da bu duygularım samimiyetle artarak devam etti.

Hedefler ulaşmak içindir.

Ama, ulaşılmış her hedef de bir başka hedefin müjdecisi, çağrısı olmalıdır.

Evet başardık.

Ama yetmez.

Çünkü biz kadim bir emanetin gelecek yürüyüşü içindeyiz.

Her coğrafya, her şehir ve her gönüldür muradımız.

Emin adımlarla katettiğimiz bu yolda ulaştığımız her hedef bir umuttur.

Ve tükenmeden, usanmadan, yorulmadan devam eden bu umut, maziden atiye yürüyüşümüzün zafer nişanıdır.

Başardık, başarıyoruz, başaracağız da inşallah.

Bu gurur tablosunun oluşmasında katkısı olan çalışkan, azimli, fedakar, gayretkeş tüm akademik ve idari kadrolardaki mesai arkadaşlarıma canı gönülden teşekkürlerimi sunarım. Yeni hedeflere ulaşmak için bir basamak olan bu başarı onların emeğinin sonucu ve onların eseridir. Beni, hitamına yaklaştığım bu onurlu ve mukaddes görevle bahtiyar kılan ve yerimi naçizane doldurabilme fırsatı veren Rabb'ime binlerce şükür...

Sağlıkla kalınız."
cevdet erdöl,"Sözlerime çok sevdiğim şair Baki'nin ""Bu gök kubbede baki kalan ancak hoş bir sada imiş"" mısrasıyla başlamak istiyorum sevgili okurlarım.

Malumunuz 2015 yılından beri yaklaşık 8 yıldır naçizane kurucu rektör olarak görev yaptığım Sağlık Bilimleri Üniversitemizde kısa vadeli hedefimiz olan dünyada ilk 500 üniversite arasında yer almak vizyonumuza geçen hafta ulaştık 449'uncu sıradan giriş yaptık. Bu, elbette bir hayâlin başlangıç çizgisi sadece. Şimdiki hedefimiz ilk 100 içinde yer almak.

Bu yazımda malumun ilamı olacak bilimsel başarılarımızdan bahsetmeyeceğim kıymetli okurlarım.

Başka bir konuya değineceğim.

Hepimizin hayatında anlam yükü barındıran dönüm noktaları mutlaka olmuştur ve olacaktır da. Naçizane benim için bu dönüm noktalarından üç tanesini paylaşacağım bu yazımda.

İlki, malumunuz 28 Ocak 2022 itibariyle Sn. Cumhurbaşkanımızın teşrifleriyle ibadete açılan Gülhane Camii oldu sevgili okurlarım.

Günlük 50.000 kişilik insan sirkülasyonu yaşanan Gülhane Külliyemizde bu insanların ibadet ihtiyacını karşılayacak kapsamlı ve her daim açık bir ibadethane bulunmamaktaydı.

Aynı şekilde şehadet şerbetini içen aziz şehitlerimizi son yolculuklarına uğurlarken layığı ile icra edilecek bir dini tören alanı da bu manzaranın eksik parçalarındandı. Halkımızın, öğrencilerimizin, hastalarımızın ve vefat eden insanlarımızın ihtiyacına binaen yaklaşık 5 dönümlük bir alanda aynı anda 2100 kişinin ibadet edebileceği bir cami, aziz şehitlerimize yaraşır bir tören alanı, otopark ve kütüphanemiz tamamlandı ve açılışını yapmak da nasip oldu hamdolsun.

Sn. Cumhurbaşkanımızın katılımları ile onurlandırdığı Gülhane Camii açılışının, bizleri burada bir araya getiren sebepler zincirinin yeni ve mukaddes bir halkası olmasını niyaz ederim.

İkinci dönüm noktası olarak nitelendirdiğim ise, aynı Gülhanemizde olduğu gibi Mekteb-i Tıbbiyye-i Şahane Külliyemizde de Sultan Abdulhamid Han, Siyami Ersek, Haydarpaşa Numune Hastanelerimizin bulunduğu bölgede günlük 100.000'den fazla insan sirkülasyonu yaşanmakta ve bu insanların ibadet ihtiyacını karşılayacak kapsamlı ve her daim açık bir ibadethane bulunmamaktaydı.

Bu sıkıntının çözümüne yönelik Tıbbiye Camiimizi de bitirme aşamasına geldik ve en kısa sürede açılışını yapacağız inşallah.

Üçüncü dönüm noktam, malumunuz üzere Mekteb-i Tıbbiyye-i Şahane Külliyemiz Osmanlı döneminin son şaheseri olarak biliniyor. Külliye yapıldığından beri ciddi bir tadilat, onarım görmemiş ve birçok eksiklikleri, çöken tarafları ile ayakta kalmaya çalışıyordu.

2015 yılında Mekteb-i Tıbbiyye-i Şahane Külliyesi üniversitemize devroldu ve bu ""şahane"" eserin ihya ve restorasyonu için kolları sıvadık. İlk etabını tamamlayıp ikinci etap restorasyonunda da sona yaklaştık.

Külliyemizin restorasyonunun tamamlanmasıyla Sultan Abdulhamid Han'ın başlattığı eğitim hamlesinin daha ileriye taşınacağına inancım tamdır evelallah.

Yük olarak değil, şerefli bir misyon olarak yerine getirmeye çalıştığım görevlerimin içinde, geçirdiğim bunca süreçlerin en önemli duraklarından olan bu üç önemli hizmetin hadimiyetinin bizlere nasip olması münasebetiyle çok mutluyum.

Muvaffak olduğumuz her konuda da bu duygularım samimiyetle artarak devam etti. Eksiklerimizi gördüğümüz hiçbir zemine ise gözlerimizi kapatmadık.

Hedefler ulaşmak içindir.

Ama ulaşılmış her hedef de bir başka hedefin müjdecisi, çağrısı olmalıdır diye düşünüyorum.

Evet başardık.

Ama yetmez!

Çünkü, biz kadim bir emanetin gelecek yürüyüşü içindeyiz.

Her karışına kadar, her belde ve her dimağda yer etmektir anlam arayışımız. Gönüllere yazılanlar silinemezler çünkü.

Emin adımlarla katettiğimiz bu yolda ulaştığımız her hedef bir umut fidanıdır. Bu fidanlar en çok da mazlum ve mahzun gönüllerde filizlendi.

Vazgeçmeden, umutsuzluğa kapılmadan, yorulsak da hep yenilenen adımlarla devam ettiğimiz bu azimli yolculuğumuz, dünümüzden yarınlarımıza uzanan çizgimizin hikayesini oluşturdu elhamdülillah.

Başardık, başarıyoruz, başaracağız da inşallah.

Bu gurur tablosunun oluşmasında katkısı olan üretken, gayretkeş ve sonuç odaklı tüm akademik ve idari kadrolardaki mesai arkadaşlarıma canı gönülden teşekkürlerimi sunarım. Yeni hedeflere ulaşmak için bir basamak olan bu başarı onların emeğinin sonucu ve onların eseridir. Şahsımı, tensipleriyle bu göreve layık gören Sn. Cumhurbaşkanımıza mahcup olmamak için elimden geleni yapmaya çalıştım arkadaşlarımla birlikte. Beni, artık son basamağına yaklaştığım bu vazifeyle şerefyab kılan ve bu görevi ifa fırsatı veren Rabbime şükrediyorum. Binlerce şükür, insanımızın ve insanlığın tıbbi, sosyal ve manevi ihtiyaçlarını karşılayacak eserlerde imzamız olmasını lütfeden Rabbime."
cevdet erdöl,"Bu haftaki yazım, aziz milletimizin kaderinde bir kırılma noktası olan 15 Temmuz'a dair olacak.

Sene-i devriyesini yaşadığımız o günün hatırına, şehitlerimizin aziz ruhları ve gazi milletimizin önünde saygı duruşumuzun ilânını; yediği ekmeğe, yürüdüğü toprağa ihanet eden hainlerin karşısında sıkılan yumruğumuzun sesini kaleme almaya çalışacağım inşallah sevgili okurlarım.

Unutmadık o günü, unutmayacak ve unutturmayacağız da evelallah. O gün 15 Temmuz, evet!

Sadece biz değil, bütün dünya topyekûn o gün ihanetin dirayet ve kahramanlıkla alt edilişine şahit oldu. Köprüleri kesilmiş, silahlı kuvvetleri teslim alınmaya çalışılmış, memleketin dört bir yanına lağım fareleri tünemişti. Binbir emekle zincirlerini kırmış asil bir millete ve onun lideri Sayın Cumhurbaşkanımız Recep Tayyip Erdoğan'a karşı şer odaklarının tümünün desteğini almış bir darbe girişimiydi o kara gece. O gece ki, tarih yeniden yazıldı. Çanakkale ruhu oradaydı, Fetih ruhu oradaydı. Ve o gece bir millet tarihinden aldığı feyz ile geleceğe yürüdü.

Yapılmak istenen neydi? O gecenin kanlı mimarları yükselen Türkiye'nin önüne set çekmek, küresel vampirlere oyuncak etmek istiyorlardı aziz vatanımızı. Kendi kendine yetebilme yolunda büyük adımlar atan Türkiye'ye çelme takma cüretinde bulunmuşlardı sefaletlerini şecaat zanneden asalaklar. Hem de bu milletin milli ve mukaddes değerleri ile alay ede ede o seviyeye geldiklerini ispat edercesine gösterdiler maskelerinin altındaki kalleş yüzlerini. Okyanus ötesinden aldıkları emirle, bu mübarek topraklara ihaneti görev addederek yollara çıkmışlardı. Kendilerine emanet edilmiş ya da sinsice ve türlü türlü şeytanlıklarla elde ettikleri rütbeleriyle ülkeyi bölmek ve parçalamak için akıyordu salyaları.

Ama bilmiyorlardı tuzak kuranların en hayırlısının Allah olduğunu.

Tanıyamamışlar bu milleti. Hem nasıl tanısınlar ki, onlar bu milletin düşmanlarıyla tanış olmayı tercih ettiler. Bu millet, geçit vermez Anadolu ruhudur. Bu millet, Balkanlar'ın sert ve çelik yürekli kahramanlarıdır. Bu millet, doğudan batıya, kuzeyden güneye topyekün bir asalet abidesidir. Bu millet, mesafe tanımadan, ""vatan"" dendi mi, koşa koşa yola revan olan, canı cebinde bir millettir.

""Meydanlara çıkın"" çağrısını duyunca ve içindeki ilahi çağrışım kükreyince zulme duvar ördü, hain ve zalimlere derslerini verdi aziz milletimiz...

Dersin adı ""aklın varsa bu millete dost ol"" idi! Aziz ve şerif vatanımız büyük bir girdaptan çıktı hamdolsun. Bekâ hareketinden muzafferiyet doğdu elhamdülillah.

Tarihe şanlı bir sayfa daha açtık o gün.

O gün izzet zillete bir kere daha galip geldi. Devlet-Millet yürüyüşü tüm asaletiyle meydanlarda, sokaklardaydı o gün.

Tam yedi yıl oldu sevgili okurlarım. Şehitlerimizin ve gazilerimizin acısıyla geçen ama bir vatanın yeniden doğuşuyla gönlümüzün gülümsediği yedi yılı geride bıraktık.

Şimdi o aziz hatıra sahiplerine borcumuzu unutmadan, minnet ve şükranla yola devam etme günüdür.

Belki de, yüz yıllık olduğunu düşündüğüm, bu yapının tamamen devlet bünyesinden temizlenmiş olması bu kadarlık sürede mümkün olmayabilir.. Azılılar gitti. Azmak için fırsat kollayanlar da gitmeliler. Bu ifademi özellikle kullanıyorum. Azmak için fırsat kollayanları görmek için bazı yargı kararlarına bakmak yeterlidir.

Ne haini biter bu milletin ne de kahramanı. Onlar ihanete adandıkça, karşılarında hep bu şehadet ruhunu bulacaklar/bulmalılar.

15 Temmuz nöbetimiz devam etmeli. O ruhtur bizi ayakta ve güçlü kılan. Önemsenmeyen düşman, önlenemez saldırılar doğurur. Düşmanın her türlüsüne karşı uyanık ve güçlü kalmalıyız. Her an tetikteyiz zaten hamdolsun. Çünkü biliriz, ""su uyur, düşman uyumaz.""

Bu vesile ile anne ve babalara bir kez daha hatırlatmak ihtiyacı duyuyorum ki, çocuklarınıza sahip çıkınız. Çocuklarınız hem sizin için hem de bizim için çok kıymetlidir. Bu kıymetli evlatlarımızın akıllarını kiralamak isteyenlere fırsat vermeyelim. Çünkü aklını kiraya vermenin bedelini 15 Temmuz bize maalesef acı bir şekilde hatırlatıyor. Bunu asla unutmayalım, unutturmayalım.

Aziz şehitlerimize bir kez daha rahmet, gazi milletimize minnet duygularımla sizleri Allah'a emanet ediyorum sevgili okurlarım.

Sağlıkla kalınız."
cevdet erdöl,"Bu haftaki yazımı aslî vazifem olan sağlık üzerine, aslî vazifesi sağlıksızlık olan tütün ve kullanımı hakkında kaleme almak istedim kıymetli okurlarım.

Tütün, o ki, bir azılı düşman gibi ciğerlerimize göz dikmiş beklemektedir. İşini de titizlikle yapmaya, tiryakilerini hayal kırıklığına uğratmaya devam etmektedir.

Dumansız Hava Sahası kapsamında elinden geleni yapmaya çalışan bir sağlık meslek mensubu olarak; bir baba olarak, bir insan olarak vicdanım rahattır. Tütüne karşı mücadelemizin kanunlaşma sürecinde de oradaydım, her fırsatımı bu konuya destek olmak için kullanmaya çalıştım, çalışmaya devam ediyorum.

Bu mücadele tablosunun şekillenmesinde Sayın Cumhurbaşkanımızın büyük bir öneme haiz olduğunu da söylemeden geçemem. Devletin en üst kademesinden gelen destek gerçekten çok önemli ve çok büyük bir azim kaynağı oldu bizim için. Elbette bu azmin ve kararlılığın sahadaki uygulanabilirliğiydi aslolan. Bu anlamda zaafiyetler olduğunu ve mücadelemizin kısmen de olsa akamete uğradığını üzülerek söylemeliyim. Ortak kullanım alanlarımızın istismarı olarak gördüğüm tütün ve mamüllerinin kullanımının cesaret bulduğu her zemin milletçe bizi teessüre sürüklemektedir. Bu durumlar ve doğal olarak tütün ve mamullerinin kullanımı da tabiatıyla kullanımların acı sonuçlarına direkt olarak etki etmektedir. İsterseniz, özellikle dikkat çekmek istediğim noktaların istatistikî bilgilerine beraberce göz atalım sevgili okurlarım.

Tütün kullanımında çok üzücü tarihi bir zirve olarak nitelendirebiliriz bu tabloyu:

Türkiye İstatistik Kurumu'nun yayınladığı Türkiye Sağlık Araştırması'na göre sigara içme sıklığı %32,1'e yükselmiş. Halbuki 2012 yılında bu oran %26,8'e kadar düşmüştü.

Beni daha çok endişelendiren, sigara bırakma oranlarında çok büyük bir düşüşün olmasıdır.

Sigarayı bırakanların oranı %8.8'e gerilemiş.

Sigara içenlerin en az yarısı sigaraya bağlı bir hastalıktan erken yaşta vefat etme riskiyle karşı karşıyadır.

Bugün, bu acı sonuçların üzerinde biraz daha çalıştıktan sonra gördük ki: son 10 yılda 15-24 yaş grubu kuz çocukları-kadınlarda kullanıcılık artışı % 90 olmuş. Tüm yaş gruplarındaki artış da maalesef %40'a yükselmiş.

Tablo ortada, vahamet ortada, böyle giderse ne olacağı da ortadadır. En vahim olarak nitelendirebileceğim bu olumsuz artış tehlikesi, çocuklarda- gençlerde-kadınlarda tütün kullanımının artmasıdır. Bu tablo ülkemizin geleceği için en düşündürücü durumlardan biridir. Bu olumsuz gidişe dair bir dönem çok iyi işleyen ve dünyaya örnek olup çok ciddi başarıya ulaşan Dumansız Hava Sahası'nı neden ve nasıl duman ederek bu kara tablolarla karşı karşıyayız diye ibretle irdelememiz gerekmektedir.

Zerreden kürreye, kelebek etkisi ile sızan bu zehirli akışa dur demeliyiz.

Kanunlarımız yeterli. Donanımımız yeterli. Cumhurbaşkanımızın kararlılığı yeterli. Aslolan, uygulayıcıların, uygulamaların ve bilinçli vatandaşların yeterli seviyede bir iradeye sahip olarak tabloyu değiştirmesidir.

Ekonomiden sağlığa, sosyal hayattan manevi hayata kadar çoklu ve olumsuz sonuçlarına şahit olduğumuz tütün ve mamülleri kullanımının zaptedilmesi elzem bir hal almıştır.

Bu bir yangındır. Maddeten ve manen bir yangındır bu. Daha dün Diyarbakır'da sönmemiş izmarit sebebiyle bir hastanede yangın çıktı. Sağlığımıza ve ekonomimize düşman olan bu zehrin özeti oldu bu haber adeta.

Elimizi çabuk tutmalıyız. Bu yangın büyürse biz küçülürüz. Çünkü, yanan ciğerlerimizdir.

Tütün kullanımını (nargile dahil) hayatımızdan silip atmadıkça rahat nefes almamız imkansız görünüyor.

Sağlıkla kalınız."
cevdet erdöl,"Bu hafta sınırları içerisinde Hazreti Ömer'in emaneti, Selahaddin Eyyubi'nin rüyası, Yavuz Sultan Selim'in Mirası, Abdülhamid Han'ın davası, inananların kalbi ve her zaman ilk kıblesi olan Kudüs ve Filistin'de son günlerde patlak veren olayları yazmak istedim sevgili okurlarım.

Öncelikle kısa bir bilgilendirme yapmak istiyorum.

İnsanlık için tarih boyunca bazı mukaddes (kutsal) kabul edilen yerler dünyanın geri kalanına tercih edilmiştir. Bu yerlere kutsiyetini yükleyen de hiç kuşkusuz dini inanışlardır. Hicaz Müslümanlar için, Vatikan Hıristiyanlar için kutsaldır. Ne var ki Beytü'l-Makdis, Daru's-Salem, Yeruşalim gibi isimlerle de anılan Kudüs hem İslamiyet hem Hıristiyanlık ve hem de Musevilik için kutsal ve muhterem bir mahiyettedir.

Asırlardır uğruna pek çok savaş ve sefer yapılan Kudüs, daima Müslümanların şefkatine, gayrimüslimlerin gazabına uğramıştır. Hazreti Ömer, Kudüs'ün anahtarını Patrik Sophronios'tan bizzat teslim aldıktan sonra, burada yaşayan gayrimüslimlere tam bir din hürriyeti ve güven içinde yaşayacaklarına dair yazılı bir eman takdim etmiştir.

Selahaddin Eyyubi 1187 yılında Kudüs'ü kuşattığında, bu mübarek beldeyi savaşın yıkımından korumak için büyük çaba sarf etmiştir.

Osmanlı döneminde Kudüs, büyük bir itibar ve şerefle korunmuştur. Kudüs'e, ""Kuds-ü Şerif"" diyen Osmanlılar, buraya her zaman özel bir ihtiram ve ihtimam göstermişlerdir. Devlet-i Aliyye bu konuda öyle düşünceliydi ki üç büyük dinin kutsalı olan Kudüs'ün Yafa kapısı üzerine Kanuni Sultan Süleyman tarafından ""Lâ ilâhe illallah, İbrahim Halîlullah"" yazdırılmış ve ""İbrahimi"" üç dinin mensupları birleştirilmiş, kesinlikle ayrıştırılmamış, hatta barıştırılmıştı.

Gelinen noktada Hamas'ın İsrail'e yönelik Aksa Tufanı operasyonu başlatarak binlerce roket, havan fırlatması, daha sonra İsraillilerin yaşadığı kesime girerek çok sayıda İsrail askerini rehin alması kaosun kapılarını yeniden aralamış ve İsrail'in Gazze'ye yönelik düzenlediği hava saldırıları sonrasında savaşanların dışında çok sayıda bebek, engelli, çocuk ve kadın ve sivilin de bulunduğu Filistinli masum vahşice şehit edilmiş, binlercesi de yaralanmıştır. Topraklarını, kutsallarını, hukuklarını savunurken şehit olan Filistinli kardeşlerimize Allah'tan rahmet, yaralılara acil şifa diliyorum.

Şunu özellikle belirtmek istiyorum ki,

Hamas'ın İsrail'e saldırı düzenlemesi, İsrail'in arayıp da bulamadığı bir fırsat olmuştur. Düşünmeden edemiyorum; Hamas'ın bu saldırısı Filistin davasına zarar vermek için planlanmış bir operasyon muydu?

İhanetlerle dolu Ortadoğu tarihine bakınca bunu düşünmeden edemiyor insan. Çünkü sonuç olarak bugün adeta soykırıma tabi tutulan 2 milyondan fazla Gazzeli kardeşimiz deyim yerindeyse öleceği günü beklemektedir.

Kurgu video ve haberlerle dünya medyasını yöneten siyonist rejim aradığı fırsatı bulmuş ve soykırıma girişmiştir.

Gazze halkının topluca, ayrım gözetmeksizin zarar görebileceği bir adımın, bölgede yaşanan acıları ve şiddet sarmalını daha da artıracağını vurgulayan Sn. Cumhurbaşkanımız, sağduyuyla hareket edilmesi gerektiğini ve bölgede sükunetin bir an evvel tesis edilmesinin tüm bölgenin selameti açısından büyük önem taşıdığını ifade ederek bir kez daha büyük bir devlet adamı olduğunu göstermiştir.

Esasında bugün Filistin'de yaşanan zulüm sadece günümüzün küresel bir sancısı olmayıp tarihte yapılan büyük yanlışların, ihanetlerin zaruri bir bakiyesidir ve ders çıkarılmalıdır.

Cennetmekan Sultan II. Abdülhamid Han siyonizmin siyasi bir faaliyet olduğunun farkına varmış ve Musevilerin kitlesel olarak Filistin'e yerleştirilmelerini engellemişti. Abdülhamid Han'ın hain bir darbeyle devrilmesi hem Osmanlı için hem de Filistin için adeta her şeyin bitişi olmuş ve kısa sürede Osmanlı topraklarının yüzde 70'i kaybedilmiş, Museviler de Filistin'e yerleştirilerek bugünkü kaosun temelleri o günlerde atılmıştır. Bir asır önce Devlet-i Aliye'ye kumpas kuranlar koca imparatorluğu parçaladılar ve ondan sonra özellikle bulunduğumuz coğrafyada kan ve gözyaşı hiç eksik olmadı. Aynı hain ellerin aynı tezgah ve kumpaslarının durmaksızın devam ettiğini biliyoruz. Nitekim hainliklerin ne şekil ve kimler aracılığıyla yapıldığına son 20 yılda yakinen şahit olduk ve de olmaktayız. 15 Temmuz öncesi ve sonrasına bu gözle bir kez daha dikkatle bakınız. Göreceksiniz ki, ülkemize biçilen kefen Osmanlı'ya biçilenden hiç de farklı değildir. Hatta terzi ve çırakları da tamamen, birebir aynıdır. Filistin'de bugün yaşananlar kimseyi yanıltmasın.

Emanuel Karasu'nun bir asır önce ""Bir Osmanlı kadını İslam ile bağını kesmediği sürece her an bir Abdülhamid doğurabilir"" sözleriyle işaret ettiği üzere Sayın Cumhurbaşkanımızın liderliğinde bu zulüm de payidar kalmayacak ve biiznillah Gazze, Kudüs ve tüm Filistin barış, huzur ve kardeşlik beldesi olmaya devam edecektir.

Böyle önemli bir sorunla karşılaşıldığında esas olan akıllı, metanetli, sabırlı davranmak ve ""üzerimize düşeni yaptıktan sonra"" tevekkül etmektir.

Sağlıkla kalınız."
cevdet erdöl,"""Yıkılasın İsrail

Enkazını göreyim

Sana ülke diyenin

Yüzüne tüküreyim!""

Necip Fazıl Kısakürek

Yazıma Terör devleti İsrail yönetiminin Gazze'de işlemekte olduğu SOYKIRIM suçunu planlayanları, bu kahpe plana ortak olanları, uygulayanları, uygulanması için zemin hazırlayanları lanetleyerek başlamak istiyorum.

Vahşi saldırılarda şehit edilen masumlara Allah'tan rahmet diliyorum, yaralılara şifa ve başta Filistin halkı olmak üzere tüm insanlığa geçmiş olsun dileklerimi iletiyorum.

Dünya kamuoyunun gözü önünde hastane, okul, cami, kilise... Bombalayıp binlerce mazlumu gözünü kırpmadan katleden İsrail, terörün, vahşetin ve soykırımın ulaşabileceği son noktadadır, sevgili okurlarım!

Bu yazımda İsrail Ordusunun hastanede yüzlerce masumu şehit etmesinin ardından paylaştığı ve kısa bir süre sonra sildiği basın açıklamasını paylaşarak insanlığın nasıl bir akıl tutulmasıyla karşı karşıya olduğuna dikkat çekmek istiyorum.

İsrail ordusunun saldırı sonrası sosyal medyada yaptığı paylaşımda ""Tıbbi malzeme ve sağlık personeli yetersizliği nedeniyle Gazze'deki Baptist Hastanesi'nin bombalanmasına ve onlara merhametli bir ölüm verilmesine karar verildi."" İfadeleri yer aldı.

Ne düşünceli ne merhametli bir açıklama(!)

Zalimin merhamet süsü verdiği eylemleri de zulme dahildir.

Evet, sevgili okurlarım bu açıklama ile İsrail ordusunun Müslümanlarla alay ettiğini düşünebilirsiniz.

Hayır, alay etmiyorlar.

Bu vahşetin, küstahlığın arka planında, bölge ve dünya insanlarını köle, kendilerini de özel, ari veya üstün ırk görme kibri yatmaktadır. Kendi din anlayışları dahi dışarıya kapalı olan bu doktrinden de başka türlü bir tavır beklemek beyhude olurdu zaten.

Bu kibirde, gafil Müslümanlar dahil, tüm insanlığın kabahati var.

İsrail'e dünya öyle bir güç ve cesaret verdi ki, kendilerinin ilahlaştığını zannediyorlar.

Bu kibir nedeniyle Filistin'de kimlerin yaşayıp yaşamayacağına bile karar verebilecek bir akıl tutulması ile karşımıza çıkmaktalar.

Elbette bu kibrin arka planları da var.

Bu kibir, zillet ve zulüm İsrail'in eseri değil sadece. Gazze'deki hastaneyi vuracağını ilan eden terör devletine çanak tutanlar; ABD, İngiltere, Almanya, Fransa ve diğerleri de en az o kadar faildir bu konuda. Topyekûn bir katil Batı medeniyet(!) grubu ile karşı karşıyayız! ...

Sırası gelmişken ifade etmem gerekir ki Amerika'nın başkanı Biden'ın zavallı haline de üzülmedim değil. İsrail'e indiğindeki görüntüleri iyi inceleyiniz. Tam bir bunak görüntüsünde. Bir hekim gözüyle baktığımda emin olunuz ki bir imza atmaya ehliyeti olmadığı kanaatindeyim. Ülkemizde böyle hastalara tapu dairesinde bile işlem yaptırılmaz. Hele havaalanında bir görevlinin arkadan iterek rolünü oynatması çok daha gülünç bir durumdu. Nihayet eline tutuşturulan talimatla okuduğu anlaşılan kâğıtlara garip garip bakışı bozacının şahidinin şıracı olduğuna delil tam bir trajikomik durumdu. Asla sağduyulu ve insani değerlere aşina, demokrasi ve insan haklarına saygılı hiçbir Amerikalıyı bu tip birinin temsil edemeyeceği aşikârdır. Görüldüğü kadarıyla Amerikan derin devletine musallat olan siyonist çetenin bundan daha kolay kullanabileceği hiç kimse olamazdı. Hele düşünme yeteneği olan, insani duyguları hala diri olan bir Amerika başkanı görevde olsaydı, bu tip saçmalıklara asla tahammül etmezdi. Ne yazık ki, insan katletmekten zevk alan bu siyonist çete elindeki kanı Amerika başkanının eline de yüzüne de bulaştırmıştır. Zannediyorum ki şimdiye kadar gelip geçen ABD Başkanları arasında bu derece ağır demans hastası olan hiç olmamıştır.

Diğer yönüyle baktığımızda;

ABD bir yere gidiyorsa orada mutlaka petrol, gaz veya başka bir yeraltı zenginliği vardır. Gittiği yerlerdeki bu zenginlikleri çalarken geriye kan, gözyaşı ve sefaletten başka bir şey bırakmamaktadır. Tıpkı Afganistan'da, tıpkı Irak'ta, Suriye'de olduğu gibi. Anlaşılıyor ki, Gazze'de petrol, gaz veya başka bir değerli maden vardır. Leş kargaları gibi üşüşenlerden bunu anlıyorum.

Bunamış, sağlığı ve muhakeme yeteneği asla yerinde bir Amerikan başkanı ve diğer dostlarından aldığı cesaretle katliamlarına katliam ekleyen siyonist çeteye dur demeyen herkes, yeterli tepkiyi göstermeyen başta halkı Müslüman olan tüm devletler bu zulümde pay sahibidirler.

İsrail'in bu kibir ve zalimliği tarih boyunca pek çok kez helak olmalarına neden oldu ve sanırım tarih tekerrür ediyor/edecek değerli okurlarım. Şunu hiç unutmamalıdırlar ki, Yahudiler bir kez daha kovulduğunda onlara ne acıyan ne de kucak açanlar olacaktır, Cehennemden başka!

Koca dünyaya sığdıramadıkları masum çocukların ahı nedeniyle vadedilen(!) topraklara gömülecekleri günler yakın gibi görünmüyor mu sizce de?

Allah vaadinden dönmez.

Zalimler ve tüm zulüm paydaşları hak ettiklerini görecekler.

O vakit ise çok da uzak değil, bilakis yakındır. "
cevdet erdöl,"Her coğrafya, her ülke, her şehir; her ev ve aile velhasıl hayatın her mecrası, kendine özgü imkânlar barındırır, sevgili okurlarım. Ve insan içinde doğduğu şartların bir edilgenidir diyebiliriz bu bağlamda. Zengin ve geniş imkanlar içerisine doğan çocuklar için hayatın tanımı başka iken, yoksun şartların çocukları için ise bu tanım bambaşkadır. Lâkin biliyoruz ki, temelde tüm insanlar için adalet ve hak temel esastır. Özel alanlarında diledikleri özgürlüğü yaşayan insanlara bir şey denilemeyebilir. Fakat kesişen ortak ve sosyal alanlardaki özgürlükler bir başkasının sınırına kadar özgür olabilir diye tanım bulabilir ancak.

Çocuklar özelinde bu özgürlüğün adı daha çok çetrefilli, karmaşık ve girift değildir esasen. Bir balon, bir uçurtma, bir şeker belki... Çocuklardan almaz mıyız zaten en masum hayat derslerini. Şimdi o masumiyetin kana bulandığı bir yeri konuşalım isterseniz sevgili okurlarım.

Filistin son yüz yılın en vahim denklemlerinden biri değil mi sizce de? Filistin'de çocuk olmak isteyen kaç kişi çıkar aramızda. Bırakın çocuk olmayı, taş-toprak bile olunmaz zulmün kol gezdiği bir zeminde.

Evet İsrail Gazze'de soykırım yapmaya devam ediyor!

Gazzeli bir çocuktan 'büyüdüğünde ne olacaksın?' sorusuna yürek burkan cevap: ""Filistinli çocuklar büyüyemez.""

Terör devleti İsrail, 7 Ekim'den bu yana yürüttüğü katliamlarda 2 binden fazla çocuğu öldürdü. Bu 15 dakikada bir çocuk ölümü demek. Bombalardan kurtulan Gazzeli minik yürekler, dünyaya adeta insanlık dersi veriyor.

Hitler'in zulmünden kaçıp ""Annelerimizi, babalarımızı, ailelerimizi öldürdüler; siz de bize sırtınızı dönmeyin"" diyerek, sığındıkları Filistin'de çocukları hastanelerde, okullarda, camilerde, kiliselerde vuruyorlar şimdi, bir zamanlar zulümden kaçan o insanların çocukları. Ölüm için makul sebep aranmaz elbet. Bu çocukların ve şehit edilen o masumların sebebi ne acaba? Vaat edilmiş (!) topraklarda hangi vaat ile çocuklar toprak altına itiliyor olabilir. ""Ya dünya, sessizliğini neye borçlu acaba"" diye sormadan edemiyor insan.

Bir ses var elbet. O ses Türkiye'den, Sayın Cumhurbaşkanımız Recep Tayyip Erdoğan'dan yükseliyor. Her zaman olduğu gibi. Ama bu bir küresel sorundur. Filistin'deki İsrail zulmü küresel bir insanlık suçudur. Hukuksuzdur, meşru mesnetlerden uzak, vicdansız ve izahsızdır. Bu terörü haklılaştırma gayretinde olanlar da bu zulmün paydaşıdır, yoldaşıdır!

Şimdi; Birleşmiş Milletler, UNİCEF, Avrupa Birliği, Dünya Sağlık Örgütü, İslam Kalkınma Teşkilatı, NATO... ve dünyada sorumluluk taşıyan her ne kadar kurum ve kuruluş varsa bu zulmü raporlandırmalı, çözüm yollarını hayata geçirmelidir. Yetim ve öksüz kalan, o küçücük canlarını mermilere, bombalara, füzelere teslim eden masumlar için harekete geçilmelidir. Ülkemin mübarek dağlarındaki eli silahlı teröristi korumak için ""İnsan Hakları"" mavalı okumak için günde üç kere Diyarbakır'a gelen Avrupalı insancılları, aktivistleri Gazze'de hiç mi hiç göremedik. Çocuk Hakları savunucuları sus pus olmuşlar.

Kınamaktan öteye gidemeyenler de kınanmalıdır artık. Bir terör, bir kıyım, bir zulüm dünya kamuoyunun önünde cereyan ettirilmemelidir artık. Kendi üstünlüğüne inanmış ve başkasına tahammül edemeyen İsrail; hukukun, adaletin ve yaptırımların üstünlüğü ile tanışmalıdır artık.

Burada özellikle bir sitemimi dile getirmek ve özellikle bu kurumu kınamak istiyorum.

1954 yılında Birleşmiş Milletler Genel Kurulu tarafından çocuk haklarının korunması adına tanıtım ve savunma çalışmaları yapmak, çocukların temel gereksinimlerinin karşılanmasına yardımcı olmak ve çocukların potansiyellerini eksiksiz biçimde gerçekleştirmek için fırsatlar yaratmak üzere görevlendirilmiş olan Birleşmiş Milletler Çocuklara Yardım Fonu kısacası UNICEF Filistin'de ve dünyanın pek çok yerinde katledilen çocuklar için ne yapmaktadır? UNICEF Filistin'de bombalanan bebek ve çocukları sorumluluk alanının dışında mı tutmaktadır? Sayfalarına baktım tatsız tuzsuz, âdet yerini bulsun türünden bir açıklama yapmışlar, hepsi bu. Kendilerinden bu çocuk vahşetine dair bir kınama dahi gelmemiştir. Mazlumların sesi olması beklenenler, zalimlerin sessiz ortakları olmuşlar maalesef sevgili okurlarım.

Çocukları dağa kaldıran, orada onlara her türlü rezilliği yaşatan PKK'yı göremeyen UNICEF terör devleti İsrail'in Filistin'de çocuklara yaptığı katliamı da maalesef görmemektedir.

Çocukları korumakla görevli bu teşkilat, İsrail tarafından kaç çocuğun katledildiğini ne kadarının sakat bırakıldığını ne kadarının yetim-öksüz bırakıldığını bilmekte midir? Bunlara ait herhangi bir veri paylaşımı var mıdır?

Zulme rıza da zulümdür. Zalime karşı ses çıkarmamak ona suç ortaklığı yapmaktır.

Acaba Filistinli çocukların değil bir insan, ""herhangi bir canlı olarak dahi en ufak bir değeri yok mudur?"" diye düşünmeden edemiyor insan!

Sadece UNICEF değil, tüm insanlık adına utanç verici bir durum! Soykırım yapanların öncelikli hedefi her zaman için çocuklar olmuştur, şimdi İsrail'de olduğu gibi, maalesef.

Katliam-soykırım yapanlara da onları tutanlara da olanları yutanlara da yazıklar olsun!
***

'İlelebet Payidar Kalacak' Cumhuriyetimizin 100. kuruluş yıl dönümünü kutluyor, başta Gazi Mustafa Kemal Atatürk olmak üzere tüm şehit ve gazilerimizi rahmetle anıyorum. 29 Ekim Cumhuriyet Bayramımız kutlu olsun. "
cevdet erdöl,"Bu yazıyı yazdığım saatlerde Gazze'deki Filistin Sağlık Bakanlığı, İsrail saldırılarında 3 bin 457'si çocuk, 2 bin 136'sı kadın olmak üzere 8 bin 306 Filistinlinin öldürüldüğünü, 21 bin 48 kişinin yaralandığını açıkladı.

Muhtemelen yayına girdiği sırada şehit sayısı 10.000'i bulacaktır.

Bu yazımda yaşanan soykırıma başka bir acıdan bakmak istiyorum.

Yaşanan soykırımın tarafı olan ABD'nin borç stoku 33 trilyon dolar.

2023 bütçe geliri 5 trilyon dolar olmasına rağmen 6,5 trilyon dolar harcama yapmışlar.

ABD ekonomisi açığı kapatmak için 730 milyar dolar borçlanıyor.

ABD ekonomisinin en önemli kalemlerinden birini de silah sanayi oluşturuyor ve silah sanayisinin de ayakta durabilmesi için silah satışına, reklamına velhasıl savaşa ihtiyacı var.

Gazze'de çatışmaların başlamasından sonra hatırlayın ABD Savunma Bakanı Lloyd Austin, Hamas'ı kimse elimizden kurtaramaz edasıyla, USS Gerald R. Ford uçak gemisi ile ona eşlik edecek kruvazör ve saldırı gemilerinin Doğu Akdeniz'e doğru yönlendirildiğini açıklamıştı.

ABD Hava Kuvvetleri'nin bölgedeki F-35, F-15, F-16 ve A-10 savaş uçağı filolarının artırılması yönünde de adımlar atıldığı bilgisine yer verildiği açıklamada, ""ABD, gerekirse bu caydırıcılık duruşunu daha da güçlendirmek için küresel olarak güçlerini hazır bulunduruyor."" ifadeleri paylaşılmıştı.

Peşi sıra İngiliz filosuna Akdeniz'e doğru demir alma emri verildi!

Keza Fransa da kısa sürede seremoniye katılmakta gecikmedi.

ABD, ""Yemen'den İsrail yönüne fırlatılan roketleri vurduğunu"" duyurdu.

Ortada dönen tiyatroyu biz de yuttuk (!)

Kıymetli okurlarım silah reklamı işte böyle yapılıyor!

Ortadoğu'yu ve üşengeç milletleri sağmal inek gibi gören ABD ve Batı menşeli silah kartellerinin kanlı çarklarının dönebilmesi için silahlarını potansiyel alıcılarına tanıtmaya ihtiyaçları vardı.

Bu ihtiyaca binaen İsrail, ABD ve Batılı güçler mazlum Gazze halkını haftalardır bombalıyor.

İsrail, Amerika, İngiltere, Fransa attığı füzelerin ve füze savunma sistemlerinin reklamını yapıyor.

Sonuçta değişen bir şey yok, bombalar yağıyor mazlum Müslümanlar, masum çocuklar ölmeye devam ediyor.

İnanıyorum ki, o gül yüzlü çocukların korku dolu bakışları, acıyı o yaşta tatmış yürekleri bir gün zalimleri yok edecek!

Çünkü Allah:

""Sakın, Allah'ı zalimlerin yaptıklarından habersiz sanma! Allah, onları ancak gözlerin dehşetle bakakalacağı bir güne erteliyor."" (İbrahim/42) buyuruyor.

Batı'nın çirkin silah reklamı tiyatrosu, Gazze'de yaşanan zulme gölge düşürüyor. Batı medyası, Gazze'nin sesi olmaktan çok emperyalist güçlerin sesi olmayı tercih ediyor.

İsrail'in Filistin'e yönelik saldırıları sırasında yaşanan insan kaybı, sadece bir istatistik değil, aynı zamanda silah sanayi devlerinin pazarlama stratejilerinin bir parçası haline geldi.

Sonuç olarak, masum insanlar acı çekerken, Batılı ülkeler silahlarını tanıtarak kâr peşinde koşuyorlar. Ancak umut, zalimlerin bir gün hak ettikleri cezayı alacaklarına dair inancımızda yatıyor.

""Doğrusu inkâr edenleri, Allah'ın yolundan, yerli ve yolcu bütün insanlar için eşit kılınan Mescid-i Haram'dan alıkoyanları ve orada zulm ile yanlış yola saptırmak isteyeni, can yakıcı bir azaba uğratırız."" (Hac/25).

Her ne kadar zalimler kısa vadeli kazançlar için haksızlıkla, usulsüzlükle uluslararası hukuka dahi uygun olmayan şekilde zulmetseler de Allah'ın hükmü sonunda galip gelecektir.

Gelinen noktada Gazze'deki zulme, soykırıma karşı çıkan ve insanlık suçu, savaş suçu"" olduğunu haykıran ülkemizden başka gür bir ses çıkmadı.

Hastaneler, okullar, mülteci kamplarında masum siviller, kadınlar ve de özellikle çocuklar dünyanın gözü önünde acımasızca katledilirken bir kısım ülkelerden, özelde Araplardan doğru dürüst hiçbir tepki gelmemesi utanç verici bir durumdur. Dahası bir Brezilya kadar, bir Bolivya kadar bile dik duramadılar.

Bütün Müslümanlar ve ülke liderleri, Filistin meselesinde adaleti koruma ve hak yolu izleme sorumluluğunu sürdürmelidir.

Unutulmamalıdır ki, zulüm yapanlar da, onlara seyirci kalanlar da ne dünyada ve ne de ahirette huzur bulacaklardır. Binlerce masumun ve çocuğun ahının yerde kalmayacağı muhakkaktır.

Çünkü Allah'ın hükümleri kesindir ve haksızlığa uğrayanların yardımcısıdır."
cevdet erdöl,"""Gayretullaha dokunmak"" diye bir kavram vardır inanç geleneğimizde. Bir zulmün varacağı son nokta işte orasıdır. Ve o noktadan sonra olanlar zalimi pişman eder. Hem de bin pişman!...

İsrail iç istihbarat teşkilatı Şin Bet'in şefi Ronen Bar geçtiğimiz günlerde yaptığı açıklamada kabinenin kendilerine Hamas'ı ortadan kaldırma görevi verdiğini; Türkiye, Lübnan ve Katar'daki üst düzey Hamas yöneticilerine yönelik operasyonlar düzenleyeceklerini açıklamıştı.

İstihbarat şefi, Hamas liderlerini nerede olurlarsa olsunlar bulacaklarını ve ortadan kaldıracaklarını şu sözlerle dile getirmişti: ""Her yerde, Gazze'de, Batı Şeria'da, Lübnan'da, Türkiye'de, Katar'da, her yerde.""

Bu küstah açıklamanın ardından Türk istihbarat kaynakları, ""muhataplara gerekli uyarıların yapıldığını"" ve aksi yöndeki bir tutumun ""ciddi sonuçları"" olacağını bildirdi.

Türkiye Cumhuriyeti topraklarında yasa dışı faaliyetler gerçekleştirmeye çalışacak ""hiçbir teşkilatın operasyonlarına müsaade edilmeyeceğini"" vurgulayan istihbarat kaynakları, söz konusu istihbarat teşkilatlarının daha önce de Türkiye Cumhuriyeti topraklarında yasa dışı faaliyetler gerçekleştirmeye çalıştığını anımsattı.

İsrail yetkililerinin bu açıklamalarından aslında hedefin sadece Hamas olmadığı, dünyada İsrail'in soykırımına karşı çıkan, eleştiren, kınayan, beddua eden herkes olduğu düşüncesindeyim.

Akılları sıra Hamas liderleri öznesiyle kendilerinden olmayan herkesi tehdit edip korkutmaya çalışıyorlar.

Bendeniz de İsrail yönetimine 57. Alayı hatırlatmak ve uyarmak istiyorum.

Şöyle ki;

Hatırlarsınız bir dönem ABD eski Başkanı Donald Trump Türkiye'ye karşı diplomatik teamüllerin dışına çıkarak küstahça davranış sergilemişti.

Sayın Cumhurbaşkanımızın 24 Kasım 2017 tarihinde Trump ile yaptığı telefon görüşmesi sonrası servis edilen fotoğrafta Çanakkale Savaşı'nda tarih yazan 57. Alay'ın sancağının bulunması dikkat çekmişti.

57. Alay, Çanakkale Savaşı'nın başlangıcı olan Anzak Çıkarmasını durdurmak için 15 Nisan 1915 sabahı onar kişilik gruplar halinde harekete geçen ve Anzak birliklerini büyük kayıplarla geri çekilmek zorunda bırakan efsaneleşmiş bir birliktir. Komutanları Hüseyin Avni Bey başta olmak üzere mevcudunun üçte ikisinin şehitlik mertebesine ulaştığı bilinmektedir.

Efsane Alay, Çanakkale Savaşı'ndan sonra, önce Galiçya Cephesi'ne sevk edilmiş, ardından bağlı olduğu 19'uncu Tümen ile Filistin Cephesine gönderilmiştir. Filistin Cephesinde birçok muharebeye katılmış, son olarak Nablus Meydan Muharebesi'nde mevcudunun hemen hemen dörtte üçünden fazlasını şehit vermiştir. Kahramanlıklarından dolayı dünyada en çok madalyaya sahip alay olarak değerlendirilmektedir.

Bu kahramanların anısına o günden beri Türk ordusunda 57. Alay bulunmamaktadır.

Sayın Cumhurbaşkanımız 57. Alay sancağıyla Trump ve benzerlerine kanaatimce şu mesajı vermişti: ""Son neferimize kadar savaşmak pahasına Türkiye üzerinde asla ve asla operasyon yapılmasına izin vermeyiz.""

Her had aşımı misli ile muamele görmeyi hak etmiş demektir. ""Sınırlarımız üzerinden öyle ya da böyle bir hadsizliğe soyunanlar bunun bedelini ödemeyi de göze almalıdır.""

Umarım verilmek istenen mesaj ilgililere ve ilgili yerlere ulaşmıştır. Eğer ecellerine susamış değilseler milletimizin uyarısını dikkate alırlar. Aksi halde cami duvarından uzak dursunlar!

Yazımı veciz bir sözle bitirmek istiyorum.

Eceli gelen köpek cami duvarına..."
cevdet erdöl,"Soykırım"" tanımı ilk defa 1944 yılında Polonyalı-Yahudi bir avukat olan Raphael Lemkin (1900–1959) tarafından türetilen çok spesifik bir terimdir. Raphael Lemkin, bununla Nazilerin Holokost sırasındaki sistematik cinayet politikalarını tanımlamaya çalışmıştır. Soykırım kelimesi Yunanca ırk veya kabile anlamına gelen geno- ile Latince öldürme anlamına gelen -cide kelimesinin birleştirilmesiyle oluşturulmuştur.

Bu tanımın yapılmasından yaklaşık 4 yıl sonra (1948) Birleşmiş Milletler, Soykırım Suçunun Önlenmesi ve Cezalandırılmasına İlişkin Sözleşme olarak bilinen yazılı bir uluslararası anlaşmayı onayladı.

Soykırım, ulusal, etnik, ırksal ya da dinsel bir grubu kısmen ya da tamamen yok etme niyetiyle işlenen eylemlerin uluslararası alanda tanımlanan adıdır ve bir suçtur. Bu eylemler esas itibarıyla beşe ayrılır:

* Grup üyelerinin öldürülmesi

* Grubun üyelerine ciddi şekilde bedensel veya zihinsel zarar verilmesi

* Grubun yaşam koşullarının, tamamen veya kısmen fiziksel olarak yok edilmesine yol açacağı hesaplanarak kasıtlı olarak bozulması

* Grup içinde doğumları önlemeye yönelik tedbirlerin uygulanması

* Gruba ait çocukların zorla başka bir gruba nakledilmesi

Soykırımın özel tanımına girmemekle birlikte ciddi şiddet içeren başka suçlar da söz konusudur. Bunlar arasında insanlığa karşı suçlar, savaş suçları, etnik temizlik ve toplu katliamlar yer alıyor.

Gelin Gazze'de yaşananlara bir de bu bilgiler ışığında bakalım.

Yazımı yazdığım saat itibariyle Filistin Sağlık Bakanlığı verilerine göre, İsrail'in saldırılarında 4 bin 237'si çocuk, 2 bin 719'u kadın olmak üzere 10 bin 328 Filistinli öldürüldü, en az 25 bin kişi yaralandı.

Gazze'nin yıkıntılarına bakarak en az 10-15 bin şehidin de enkaz altında olduğunu düşünüyorum.

İlaveten Gazze dışında, Batı Şeria ve Kudüs'te İsrail güçleri ve Yahudi yerleşimciler 163 Filistinliyi öldürdü.

Şimdi soykırımın Uluslararası Ceza Mahkemesine göre kabul edilen tanımına göre;

Grup üyelerinin toplu öldürülmesi var mı? Var. Grubun üyelerine ciddi bedensel veya zihinsel zarar vermek var mı? Var. Gazze'de kullanımı yasak olan fosfor bombası dahil envai çeşit mühimmatların kullanılışı var mı? Var. Öyle ki Gazze halkı ABD ve İsrail'in yeni ürettiği silahların ve bombaların etkisinin denendiği kobaylar olarak kullanılıyor.

Grubun yaşam koşullarının, grubun tamamen veya kısmen fiziksel olarak yok edilmesine yol açacağı hesaplanarak kasıtlı olarak bozulması var mı? Var.

Bunların dahası var.

Hastanelerin, ibadethanelerin, okulların vurulması, elektrik, su, yakıt ve yiyeceğin engellenmesi bir grubun yaşam koşullarının yok edilmesi, soykırım değil de nedir?

Grup içinde doğumları önlemeye yönelik tedbirlerin uygulanması var mı? Var. Tonlarca bombaların patladığı, hedef gözetilmeden kadın ve çocukların öldürüldüğü, hastanelerin yok edildiği bir yerde bırakın doğum önlemeyi doğanların yaşaması bile mucize.

Gruba ait çocukların zorla başka bir gruba nakledilmesi ve 5 bine yakın çocuğun öldürüldüğü bir yerde başka yere nakledecek çocuktan söz edilebilir mi?

Gazze'de soykırım değil büyük bir ""soy kurutma"" operasyonu yürütülüyor. Ve de ne yazık ki BM, UCM, Müslüman olmayanlara demokrat olan dünya bu soykırımı timsah gözyaşlarıyla izliyor.

Tüm dünyada kabul gören ve ağır cezai yaptırımları olan soykırım suçunun Batılıları, Siyonistleri korumak için tanımlandığına Gazze'de yapılan soykırım sonrası artık çok ama çok eminim.

BM ve UCM'ye başvurup bu suçun sadece Batılılar ve Siyonistler söz konusu olduğunda uygulanmasının metne eklenmesini önermek lazım. Bu suretle en azından insanlık neyin ne olduğunu daha net olarak bilmiş olur.

Elbette bu böyle gitmez sevgili okurlarım.

Bu zulüm payidar olmaz. Arşa yükselen bu ahlar yerde kalmaz.

Ne gariptir ki 1940'lı yıllarda uğradıkları zulüm karşısında literatüre ""soykırım"" tanımını yerleştiren Yahudiler, şimdilerde daha vahşi bir tarzda adeta ""soy kazıma, soy kurutma"" denebilecek ""soykırım"" yapmaktadırlar. Kendilerine bu konuda ""dur"" demek yerine ne yazık ki Amerika'da Kızılderililere, Afrika'da siyah derililere soykırım yapan uygar (!) Batı toplumu tanklarıyla, toplarıyla, tüfekleriyle, uçaklarıyla, gemileriyle destek olmakta; suç ortaklığı yapmaktadırlar.

Elbette ki İsrail, ABD ve diğer destekçi ülkelerin içinde masum sivillerin, annelerin, hastaların, çocukların öldürülmelerine, hastanelerin, camilerin, kiliselerin ve okulların kasıtlı olarak bombalanışına üzülen vicdan sahibi insanlar da vardır.

Ne Hamas'ın, ne İsrail'in ve ne de bir başkasının zulüm yapmasına razı gelebiliriz. Zulüm ilanihaye ( sonsuza kadar) devam etmez. Bu da etmeyecektir !

İsrail, ABD ve destekçilerinin tarih sahnesine yüzüstü kapaklanışı, dünya vicdanı ile yüz yüze kalışı çok yakındır.

Ölümün son olmadığını bilen bir milleti yenemezsiniz! LA GALİBE İLLALLAH"
cevdet erdöl,"Tütün endüstrisi, dünyanın en öldürücü, en acımasız, en kârlı ve ""en kanlı"" endüstrisidir kıymetli okurlarım.

Yaklaşık 700 milyar dolar perakende satış gelirine ulaşmış bir endüstriden bahsediyoruz.

Bu endüstri her yıl reklam, promosyon ve sponsorluk faaliyetlerine 9 milyar dolardan fazla para (günde 23 milyon dolar) harcamaktadır.

Ülkemizde ve dünyanın pek çok yerinde yürütülen tütün karşıtı çalışmalar da var elbet.

Bu adımlar ile pazar kaybeden endüstri; yeni çıkış noktaları yakalama, yeni pazarlama stratejileri geliştirme ve bunun için yeni yeni ürünleri piyasaya sürmeye çalışmaktadırlar.

E-sigara, IQOS'lar ve benzer ürünler bu stratejinin bir sonucudur.

Bu zehirli materyallerin asıl kötü tarafı insanlara sigaranın verdiği zararları vermesinin yanı sıra sigaraya bulaştırmanın, sigarayı bırakmayı önlemenin bir metodu olmalarıdır.

Endüstri tarafından oluşturulmaya çalışılan ""sigarayı bıraktırıyor, kanser yapmıyor; güvenli, sağlığı tehdit etmiyor..."" algısıyla sigarada oluşacak pazar payındaki muhtemel düşüşün önüne geçilmesi amaçlanmaktadır. Gelecekte bu alternatiflerin sigaranın yerini alması kurgulanmaktadır. Pek çok ülkede de bu amaçlarına maalesef ulaşmışlardır.

Bu gerçeğin farkında olan aralarında ülkemizin de olduğu 33 ülke elektronik sigara satışını yasaklamış, 72 ülke de kullanımı ile alakalı yasal düzenleme yapmıştır.

Her ücrada konuşlanmış, her taşın altını mesken tutmuş tütün endüstrisi elektronik sigarayı ülkemize sokarak geleceğimizi karartmak için yoğun olarak lobi faaliyetleri organize etmekte ve de yürütmektedir.

Lobi faaliyetleri temel anlamda iki argüman üzerine kurgulanmıştır.

Argüman 1- Elektronik sigara ve ısıtılmış tütün ürünleri konusu şu anda yasalarla düzenlenmemiş boş bir alan. Bu alanı yasalarla düzenlersek kontrol altına alırız, yüksek vergilendirme ve sıkı denetimlerle bunu engelleriz. Şu anda bu ürünleri zaten çocuklar ve gençler kullanıyor, herkesin elinde. Biz bunu yasal hale getirip cezasını büyük hale getirirsek daha iyi denetleriz ve vergiye dönüştürürüz.

Argüman 2- E-Sigara ve ısıtılmış tütün ürünleri halihazırda kaçak olarak Türkiye'ye getiriliyor ve satılıyor. Bizler bunu vergilendirirsek konuyla mücadele için daha fazla kaynak üretebiliriz.

Çok şükür ki, bugüne kadar milletine nefes olan Sn. Cumhurbaşkanımızın duruşu, ""dumansız hava sahası"" gönüllülerinin kararlı direnişi sayesinde yürütülen kirli fonlama ve etki ajanlığı girişimleri başarılı olamamış ve engellenmiştir.

Acil bir eylem planı ile yediden yetmişe hepimizi hedef tahtasına koyan bu kirli kapana karşı harekete geçerek ""ciğerlerimize nüfuz etmeden"" önlem almak zorundayız.

Türkiye zehir tacirlerinin cirit attığı değil, sağlıklı dimağlar tarafından ""Büyük Türkiye"" hayalinin tesis edildiği bereketli topraklar olmalıdır. Allah'ın izni ile olacaktır da!

Bir sağlıklı nefesin ne demek olduğunu anladığımız pandemi (salgın) döneminden çıkardığımız dersle nefesin kıymetini bir kez daha hatırlayalım ve tütün endüstrisinin nefesimizi kesmesine müsaade etmeyelim.

Çocuklarımızın ve gençlerimizin, hasılı geleceğimizin boynuna dolanmak istenen kemendi kesmek için kolları sıvayalım inşallah. Zehir tacirlerinin yaldızlanmış, süslü püslü pusularına düşmeyelim!...

Zehir tacirleri elde ettiği paralarla bir yandan yanı başımızdaki terör örgütlerini finanse etmekte olduklarını, diğer yandan aleni olarak savaş ve soykırım suçu işlemekte olan terör devletinin Gazze'deki hastanelerin, kadınların, anne karnındaki bebeklerin, masum çocukların, camilerin, kiliselerin... üzerine bomba yağdırdıklarını unutmayalım.

Geliniz zehir boykotu yapalım, tütün ve benzeri saydıklarımızı hemen şimdi terk edelim. Burada ciğerinize çektiğiniz duman Gazze'den çıkmaktadır. "
cevdet erdöl,"Rivayet olunur ki, çok eski zamanlarda bir dağın yamacında iyi ve akıllı bir maymun kral, diğer yamacında ise şeytan yaşarmış.

Kralın çok yaşlı ama çok da akıllı üç danışman maymunu varmış. İnançlarına göre öbür yamaçta yaşayan şeytanı gören ve sesini duyanlar sonsuza kadar lanetlenip taş kesilir, maymun krallığı da felakete uğrarmış.

Bu üç danışman maymun bir gün kralları için tepede nadide çiçekler ararlarken çalıların arasında bir hışırtı duymuşlar. Merakla çalıları aralayıp baktıklarında şeytanla yüz yüze gelmişler.

Şeytan çirkin sesiyle çığlıklar atmaya başlamış. Maymunlardan birincisi görmemek için gözlerini kapamış ama şeytanın sesini duymuş.

İkincisi kulaklarını kapamış ama ancak şeytanı görmüş. Üçüncüsü ise hiçbir şey yapamamış, şeytanı hem görmüş hem de sesini işitmiş, bu ölümcül sırdan kimseye bahsetmemek için hemen ağzını kapatmış.

Kalplerinin taşlaşacağını bilerek, ormanda dalları yere değen bir söğüt ağacının altına gizlenmişler. Gece yarısı bu sırrı kimseye söylemeyeceklerine dair söz vermişler.

O günden sonra insanlar ne zaman gözlerini, kulaklarını ve ağzını kapatmış üç maymun görseler anlamışlar ki onlar şeytanı görmüş ve duymuşlar, ancak korkularından bunu sır olarak saklamışlardır.

Geçtiğimiz pazartesi günü, Dünya Çocuk Hakları Günü'ydü.

1954 yılında Birleşmiş Milletler Genel Kurulu tarafından çocuk haklarının korunması adına tanıtım ve savunma çalışmaları yapmak, çocukların temel gereksinimlerinin karşılanmasına yardımcı olmak ve çocukların potansiyellerini eksiksiz bir biçimde gerçekleştirmek için fırsatlar yaratmak üzere görevlendirilmiş olan Birleşmiş Milletler Çocuklara Yardım Fonu, kısacası UNICEF'in sosyal medya hesaplarına baktım ve yukarıda anlattığım ""Üç Maymun"" hikayesini hatırladım.

Tatsız, tuzsuz, yavan, âdet yerini bulsun türünden açıklamalarla günü kurtarmaya kalkmışlar. Hepsi bu. Mazlumların sesi olması beklenenler, zalimlerin sessiz ortakları olmuşlar maalesef sevgili okurlarım.

Sadece onlar mı?

Binlerce masum çocuğun, küvözdeki bebeğin, yoğun bakımdaki yavrunun, anne karnındaki masumun dünyanın gözü önünde katledildiği gün!

Başrollerde İsrail ve ABD olmak üzere Almanya, İngiltere, Fransa, İsviçre....

Batı dünyasının tamamı bu tiyatronun yazarı, senaristi, oyuncusu. Sözüm ona insan haklarını, demokrasiyi, çocuk haklarını önemseyen ve bu konularda tüm dünyaya akıl veren ülkeler (!).

Bir yandan çocukları öldürmeye devam ediyor, diğer yandan Gazzeli mazlumlara değinmeden ""Çocuk Hakları""nı bize anlatacakları tiyatrolar oynamaya devam ediyorlar.

Ben ana kucağının sıcaklığında uyuması gerekirken, fosfor bombalarıyla yakılan bebeklerin acısını kaldıramıyorum artık.

Özgüvenle yetişmesi gerekirken en büyük özgüvenleri annelerinin babalarının ölümlerine şahit oldukları ve dünyanın seyrettiği bu dünyadan iğreniyorum. Nasıl olsa ölecek, ölünce bari kimliği belli olsun diye eline koluna bilgilerin yazıldığı çocuklar. Vahşi batı işte bu sizin eserinizdir. Batı dünyası bu tutumlarla ektiği rüzgarların fırtınasına gebedir. Bilsinler ki,

Zulme rıza zulümdür. Zalime karşı ses çıkarmamak ona suç ortaklığı yapmaktır.

Acaba Filistinli çocukların değil bir insan, ""herhangi bir canlı olarak dahi en ufak bir değeri yok mudur?"" diye düşünmeden edemiyor insan!

Sadece UNICEF değil, tüm insanlık adına utanç verici bir durum! Soykırım yapanların öncelikli hedefi her zaman için çocuklar olmuştur, şimdi İsrail'de olduğu gibi, maalesef.

Gazze'de nesli kazımak, nesli kurutmak niyetiyle yapıldığı aşikâr olan katliamın faillerini de onların destekçilerini de yapılanları örtbas edenleri de olanları yutanları da tarih yazacak ve affetmeyecektir. Alayına yazıklar olsun!"
cevdet erdöl,"7 Ekim'den bu yana İsrail'in masum Gazzelilere yönelik saldırılarının istatistiğini paylaşmak istiyorum:

15 bin ölü var. Bunların 6 bin 150'si çocuk, 4 bini kadın, 233'ü sağlık personeli, 70'i gazeteci.

290 bin konut, 174 cami, 103 hükümet tesisi, 266 okul, 3 kilise, 26 hastane, 55 sağlık merkezi vurulmuş.

7 bin kişi kayıp ve bunların 4 bin 700'ü kadın ve çocuklardan oluşuyor.

Köşe yazımda bu kayıplara değinmek istiyorum.

Kayıpların bir kısmını yıkılan binaların enkazı altında olduğunu düşünmekle birlikte dikkat çekmek istediğim başka bir konu daha var.

Öncelikle Batı'nın kayıp Müslüman çocuklarla alakalı bakış açısına kısa bir değinmek istiyorum.

Uluslararası sivil toplum kuruluşu Çocukları Kurtarın (Save the Children) sadece 2015 yılı içerisinde 26 bin civarında mülteci çocuğun Avrupa ülkelerine yanlarında anne ya da babaları olmadan geldiğine; nerede olduklarını, ne yaptıklarını ya da kimin yanında olduklarının bilinmediğine dikkat çekmişti.

Yunanistan eski Dışişleri Bakanı Nikos Kocias, ""Kimsesiz çocuklara vize vermek, organ ticareti anlamına geliyor"" sözleriyle Batı'ya sığınan on binden fazla mülteci çocuğun fuhuş kölesi yapıldığını ve organ mafyasına teslim edildiğini, kısacası ""insan ticareti"" yapıldığını itiraf etmişti.

Avrupa polis teşkilatı Europol'un raporuna da yansıyan bu ürkütücü durumun ardından Avrupa adeta sessizliğe gömülmüş, herhangi bir soruşturma açılmamıştı. Çocukların akıbeti ise maalesef bilinmiyor (!)

10 bin çocuğun buzdağının sadece görünen yüzü olduğu, bu rakamın 50 bine yakın olduğu tahmin ediliyor.

Evet görüldüğü üzere dünyada savaşları finanse eden, sınırlar bozup sınırlar çizen 21. yüzyıl Drakulaları, genç genlerle vücutlarını, körpe ve günahsız bedenlerle hayvandan da aşağı nefislerini besleyerek semirmektedirler.

Kaybolan çocuklar, insan onuru ile bağdaşmayacak bir fiille aidiyetlerinden ve temel haklarından koparılarak, kirli ve şeytani sofralara meze olarak sunulmaktadırlar. Üstelik bunu yaparken de seçici (!) davranmaktadırlar.

Nerede bir mazlum ve Müslüman görseler hemen orada bitiverirler, bitesiceler!

Filistin'de kaybolan kişilere, özellikle gelince...

Kendi kendime sormadan edemiyorum, İsrail neden bu kadar insanı, özellikle de çocukları esir alıyor ? Sonrasında ise bunların akıbeti neden bilinmez hale geliyor ?

İsrail'de kaybolan mazlumların akıbetinin de Avrupa'da kaybolanlarla aynı olduğu kanaatindeyim.

Bu kayıpların organ ticaretine kurban gittiklerine veya kobay olarak kullanıldıklarına dair ciddi şüphelerim var. Diğer bir durum ise utanmaz yüzsüzlerin faaliyeti olan ""Beyaz kadın ticareti"". Bu olay perdenin maalesef çok çirkin ve farklı bir yüzü.

Bunu sadece ben değil, dünyada mantıklı düşünen pek çok kişi, kurum, kuruluş ve ülke de aynı şekilde düşünmektedir.

Kadim medeniyetimizin bakiyesinde mazlum, muhacir, misafir olanların içine düştüğü bu durumu görmek içimi acıtıyor. Onların ""sermaye, köle, donör, ürün"" olduğunu görmek ne kadar da elim, ne kadar da vahim bir durum.

Allah'tan kendini insanlığa hizmete adayan, bir medeniyeti yeşertme ve her fırsatta dünya barışına yaptığı-yapacağı katkıları plânlama gayretinde olan bir Türkiye var. Kendi iç dinamizmini sağlarken mağdur ve mazlum coğrafyaları da göz ardı etmeyen ülkemiz, varlığını sadece kendi varlığına değil ezilen ve ezilmiş tüm milletlerin varlığına da armağan etmektedir.

Bu coğrafya bizim ve bizden medet umanların otağıdır. Buradaki varlığımız sadece ayaklarımızı bastığımız zeminden ibaret değildir elbette.

Dünya mazlumlarının sesi, mağdurların sığınağı aziz medeniyetimizin şerefli bakiyesi Türkiye, zalimi titreten gür narası ve mahzun gönülleri okşayan sedası ile alemi yeşertmektedir.

Biz varsak zalimlere rahat yok diyen duruşumuza zeval verme Allah'ım.

Bu yüzyılda soykırım zulmünün aktörleri olan İsrail, ABD, İngiltere, Fransa, Almanya ile birlikte öğretilen ve savunulan ""batılı"" değerlerin ne kadar ""batıl"" olduklarını tüm dünyaya göstermişlerdir. Batı bu zulmün hesabını vermeyeceğini mi sanıyor? Öncelikle kendi içindeki vicdanlı, ahlaklı olanlara, sonrasında tüm insanlığa! Bunda hiç ama hiç şüphem yoktur.

Zalimlerden, dış ve iç hainlerden, zulmü alkışlayanlardan bizleri uzak eyle Allah'ım.

Nerede bir zalim ve zulmü varsa, ona destek olanı, taltif edeni niyetlerinin zifiri kuyularına hapseyle Allah'ım.

İsrail ve Batılı müttefiklerinin koca dünyaya sığdıramadıkları, köle, donör olarak kullandıkları masum çocukların ahı nedeniyle vadedilen(!) topraklara gömülecekleri günler yakındır.

Allah vaadinden dönmez.

Zalimler ve tüm zulüm paydaşları hak ettiklerini görecekler.

O vakit ise çok da uzak değil, bilakis yakındır.

Sağlık ve afiyet içinde kalınız."
engin verel,"

Galatasaray sahaya çıkarken aklının yarısı kuşkusuz Kopenhag'taydı. Zaten Okan Buruk da kadro seçimiyle bu mesajı veriyordu. Zaha kulübede, Kerem 11'deydi. Barış da sol bekte. Uzun bir aradan sonra Abdülkerim ile Nelsson yine stoperde beraberdi.

Adana Demirspor malum. Hafta içinde hocasını gönderdiği için zihinsel olarak daha dağınık bir takım bekliyordum. Ama kenarlardaki iki Yusuf'un da çok iyi iş çıkardığını söylemek lazım. Beklendiği gibi Galatasaray'ın daha çok hücumu düşündüğü, Adana Demirspor'un ise savunma güvenliğini ön plana alıp, kontrayla sonuca gitmeyi hedeflediği klasik bir anlayış vardı sahada. Bu hücum organizasyonunda Kerem-Icardi ve Boey üçlüsünün yaptığı ekstra işler Galatasaray'a iki gol kazandırdı. Özellikle Kerem'i hem kanatta hem de içeri kat ettiğinde çok etkili gördük. Icardi'nin ona yaptığı asiste de bugüne kadar Kerem'in ona verdiklerine bir teşekkür mahiyetindeydi. Aynı zamanda, ""Golcüye assist böyle yapılır"" dersiydi.

Galatasaray soyunma odasına 2-0 gidip, ikinci yarıya daha rahat bir ruh haliyle çıkacaktı ki Nelsson buna izin vermedi. Savunma yaparken kolunu açması Adana Demirspor'a VAR uyarısıyla penaltı kazandırdı. Ne yazık ki VAR'ın da hakemlerin de bu ve benzeri pozisyonlarda özellikle bu sezon bir standardı yok. Birbirine benzeyen pozisyonlarda çok fazla farklı kararlar görüyoruz. Bu da futbolseverleri kaygılandırıyor. Abdulkadir Bitigen'in dün yardımcılarıyla da uyumsuzdu ve skora etki etmeyecek kararlarda çok fazla hata yaptılar. kinci yarıda Galatasaray ilk yarıdaki başlangıcın aynısıyla girdi oyuna. Amaç erken gol bulup, rahatlamaktı ancak çok fazla fırsat kaçınca Okan Buruk'un oyuna müdahalesi kaçınılmaz oldu. Kerem Demirbay'ın sezon başına göre oynamadıkça gerilediğini ve kilit paslarda çok etkisiz kaldığını belirtmeliyim. Burada Adana Demirspor'un Azeri kalecisinin hakkını da teslim etmek lazım. Mahammadaliyev cansiperhane bir mücadele ortaya koydu. Onun çabası ve Galatasaray'ın hücumdaki beceriksizliği Adana Demirspor'u oyunda tutu

65'ten sonra da Yusuf Sarı'nın organize etitiği ataklarla gerçekten iyi fırsatlar yakaladılar. Stambouli'nin de oyuna girdikten sonra verdiği hücum katkısı konuk ekibin etkinliğini artırdı. Son anlarda Galatasaray'ın penaltıdan rahatlaması dışında Adana Demirspor taktik açıdan iyi bir mücadele örneği verdi. Galatasaray için kolay bir maç olmadı. Hemen söyleyeyim bu futbol kalitesi Danimarka'da istediğini almaya yetmez.
"
engin verel,"

İlk 11 açıklandığında kimin nerede oynadığını çözmekle harcadık hepimiz vaktimizi. İsmail Yüksek'i stoperde, yanında da genç kardeşimiz Yusuf Akçiçek'in oynadığını görünce 'Bizi neler bekliyor acaba?' diye içimden geçirdim. İstenmeyen Samet'in bile aranacağı bir maçın olacağı kesindi. Ne oynadığını ve ne yapmak istediğini bilmeyen takım, ilk yarım saatte tel tel döküldü. Danimarka temsilcisi 2-0'ı buldu ama peşinden farkı da artırabilirdi.
Golleri yedikten sonra kıpırdanan bir takım görüntüsü oldu. Batshuayi attı, peşinden Sebastian. Ama Polonyalı'nın golü futbol kurallarına dahil değildi. kinci yarıya başlarken 'takım toparlanmıştır herhalde' derken, senaryo başa döndü. Bu kadar rahat geçilebilen merkez orta saha, stoper hattı ve birbirinden kopuk Fenerbahçe gerçekten iç burkuyordu. Topa hükmeden Fenerbahçe, istediğinde gelip atan ise bir soğuk iklim takımı sahadaydı. Batshuayi şans bulamamasına nazire yaparcasına golü arayan, en çok savaşan isimdi.

İsmail hocanın tercihleri ve yaptıkları, sahada yaşananlar hayal aleminde bile çizilemeyecek kadar tuhaftı. TL'ye çevirdiğinde hayal bile kuramayacağın bedel ve maaşla alınan Cengiz, havalimanındaki takım elbiseli ve iddialı açıklamalarından çok uzağındaydı. İkinci yarıya çıkmaması gereken bir arkadaşımızken sahanın en çok zorlayan ismi Batshuayi'nin de kenara gelmesi hayal aleminin başka bir ürünüydü. Söylenecek söz, yazılacak bir kalem kalmadı geriye.

37 milyon euro değeri olan Danimarka ekibinden 6 yiyen 250 milyon euroluk 'tarihin en iyi Fenerbahçesi'ni izledik dün gece. Saha dışına değil saha içine odaklanma vakti gelmiştir umarım. Bu sadece Fenerbahçe için geçerli olmamalı. Beşiktaş ve Fenerbahçe'nin bu maçlarına şahit olmak her vatandaşın yüreğini acıtmıştır. Gerçeklere dönme zamanı...
"
engin verel,"

Sahadaki kadro hem şaşırttı hem tedirgin etti. Uzun süredir F.Bahçe, M.United ve Milli Takım'da oynayamayan Altay'ı, Almanya karşısında denemek cesaret ister. Özgüven kaybı yaşayan bir kaleci... Stoperde nadiren gördüğümüz Ozan vardı. Bunlar kabul edilebilir riskler

Ama Emre Akbaba ve Yusuf Yazıcı'nın ilk 11'de olması, özellikle de Yusuf'un 'forvet!' oynaması sınırları zorlayan yenilikler. 2 maçta birbirine alışan takım, arayış için bu kez en dişli rakiplerden biri karşısında bozulmuştu. Rakip hoca ise 'ben daha çok şaşırtacağım' diyordu. Bir üçlü bir dörtlüye dönüp durdular. 'Bize fatura kesin, içimizde kriz yaşayalım' diyorlardı. Arayış içinde Almanya'nın hocası da. Golcü diye bildiğimiz Havertz sol bekti. Savunmacı olmasına şaşırıp golü de attı belli ki! Temkinli başlayan takımımız çekincesinin bedelini gol yiyerek ödedi.

Ilk 20 dakika cesaret gösteremedik. Gol beklentisi, topa sahip olma ve kapmada, ceza sahasına girme gibi istatistiklerde Almanlar üstünlük kurdu. Ama... Genç takımımızın rakip alanda yaptığı baskı ve özgüvenli oyun meyvesini de verecekti. Gelecek için hayal kurduran da buydu.

Savunmanın olmazsa olmazı Abdülkerim, Ferdi'nin de işaretiyle topu adrese teslim gönderdi. ki oyuncunun iletişimiyle skor geldi. 18'lik Kenan, yaşının çok üstünde bir olgunlukla oynarken golünü attı, havalara uçurdu. Yusuf'lardan daha etkili olan 'Sarı' ve Barış'lardan 'Yılmaz' girince oyunu da aldık skoru da. Hırvat maçındaki gibi tehlikeli kontralar ürettik. Fiziksel kalite, teknik ve disiplin birleşimi bizim takımımıza çok yakışıyor. Montella ile gelen yenilik de bu olsa gerek. Bu disiplini de getiren isimlerden biri de Kaan Ayhan. M.United, Bayern maçlarındaki gibiydi. Nefes aldırmadı, stoperlerin de imdadına yetişti Böyle rakiplere karşı Barış Alper ve Yusuf Sarı profilindeki futbolcularla oynamak en hayırlısı...

Rakip Nagelsmann arayışının bedelini ödedi, Montella ise oyunu okuyup maçı bitirdi. Ama her zaman skor bulamazsın sevgili Montella... Oyun hafızası ve kazanma alışkanlığına sahip olan bir takımı tartışılacak oyuncularla değiştirmek ilk acıda seni acımasız eleştirilerin hedefi yapar. Bu uğurda Lucescu ve Kuntz neler çekti...
"
engin verel,"Müthiş bir atmosfer vardı yine dün gece Rams Park'ta. Galatasaray taraftarının oluşturduğu tüyler ürpeten bu atmosfer kuşkusuz, iki takım için de motive ediciydi. Zira maçtan önce İngiliz basını sürekli 1993'teki müsabakaya vurgu yaparak, ManU'yu bu atmosfere hazırlamıştı. Ama bu atmosfere hazır olmayan tek kişi bana göre hakemdi. Peşin peşin söyleyeyim İspanyol hakem Jose Maria Sanchez dün İngilizler'in hamisi gibi davrandı. Atmosferden etkilenmediğini göstermek için tercihlerini sürekli rakipten yana kullandı, bütün gri pozisyonlarda onları korudu. Boey'e çıkardığı sarı kart bile ağırdı.

Okan Buruk'a da burada başlangıç kadrosu için bir eleştiri yapmak lazım. Ne olursa olsun stoperde Nelsson'la başlamalı ve Kaan Ayhan'ı Torreira'nın yanına koymalıydı. Ndombele çok etkisiz kaldı. Galatasaray'ın ilk yarıda sol kanadı hiç işlemedi. Zaha ve Angelino ikilisi ne savunmada ne de hücumda beklentileri karşılayamadı. Galatasaray'ın yediği üçüncü golde bu kanattaki sıkıntı çok daha net ortadaydı. Abdülkerim iyi futbolcu. Ama sihirbaz değil. Her yere koşmaktan mahvoldu. Öyle ki bir ara içinde bulunduğu duruma isyan ettiğini gördük, kameralar yakından çektiği için ağzında gevelediği şeylerin hiç de hoş olmadığını keşke Okan Hoca da görseydi. Belki değişiklik yapmak için üçüncü gole yiyene kadar beklemezdi.

Manchester United'in hücum bölgesinde Antony, Fernandes, Garnacho üçlüsünün o kadar etkili olmasında Galatasaray'ın orta sahasındaki aksaklıkların da etkisi olduğunu benim gibi Okan Hoca da görmeliydi. Yapılan değişikliklerden sonra Galatasaray'ın toparlanması ve beraberliği yakalaması zaten ilk kadronun yanlışlığını gösteriyor. Ama bu 'Zararın neresinden dönersen kardır' denecek bir durum değil. Hiç zarar edilmemesi gereken bir konu.
Elbette Onana'nın, yediği hatalı goller dün Galatasaray'ın işine yaradı ama Ten Hag'ın hala bu kötü kaleciyi ısrarla ilk 11'de oynatmasının izahı yok. Kesnilikle Altay daha iyi kaleci ama Türk oyunculara karşı ciddi bir önyargı var. Bu yargıları da EURO 2024'te kıracağız. "
engin verel,"

Bulgar ve Rumen takımları eskiden Avrupa futbolunda bir hayli etkiliydi. Özellikle son 10 yılda çok gerilediler. Bu maçlar onlar için Avrupa vitrinine çıkmak için bir fırsat. Belki Fenerbahçe gibi yıldız oyuncuları yok ama fizik-kondisyon açısından hiç de yabana atılacak bir takım değil Ludogorets.

Maçın başında bu konuda ne kadar iddialı olduklarını gördük. Bu sezon belki de ilk kez Fenerbahçe'yi bu kadar zorlayan bir takım izledik. Özellikle Bulgar takımının yeni teknik direktörünün ilk maçta dersine çok iyi çalıştığını da söylemek lazım.

Fenerbahçe'nin ön alan baskısıyla rakibi sıkıntıya soktuğunu bilen Bulgarlar, çoğunlukla ataklarını uzun toplarla yönlendirmeye çalıştı.

Maçın son çeyreğine gelindiğinde skor tabelasında Fenerbahçe adına 2-1 üstünlük yazsa da Ludogorest'in 5'i isabetli 12 şut attığını hatırlatmak lazım.

Buna karşılık Fenerbahçe 10 şutta sadece 4 isabet kaydedip, bunların ikisini gole çevirmişti. Bu tablo usta ayakların ve tecrübenin skor tabelasına yansımış haliydi.

İsmail Kartal, ligde çok fazla şans veremediği oyuncularına Ludogorest karşısında şans vererek, onlara da güvendiğini gösterdi. Bu doğru bir yöntem gibi görünse de Avrupa'daki ilerleyen turlarda Fenerbahçe'nin ligde istikrarı yakalamış oyuncuları tercih etmesi daha akıllıca olur diye düşünüyorum. Çünkü özellikle hücumlarda oyuncuların anlaşamadıklarını gördük. Bu daha çok birlikte maç oynamanın getirdiği bir eksiklik olarak göze çarpıyordu.

Fenerbahçe grupta ilk devreyi 3'te 3 yaparak lider tamamladı. Bu 3 maçtan ikisini evinde, birini deplasmanda oynadığını hatırlatmak lazım. Yani ikinci etapta hem Danimarka hem Bulgaristan deplasmanına çıkacak. Grup liderliğini korumak için ikinci etapta işi daha da sıkı tutması gerekecek.

Dün de gördük ki Ludogorest, Fenerbahçe'nin galibiyet serisine son verebilirdi. Neyse ki sıkıntılı da olsa kazanmayı bildik.
"
engin verel,"Fenerbahçe, Pendik deplasmanına cebinde müthiş bir istatistik rekoruyla geldi. Bu sezon oynadığı 18 resmi maçın tamamıını kazanan ve bu yönüyle Avrupa'da son günlerde manşetlere çıkan Fenerbahçe'nin, geçmişte Pendik'le kötü anılarını hatırladık maç öncesi. Tarihe 'Pendik Faciası' olarak geçen Türkiye Kupası'ndaki hezimetin ardından iki takım ligde ilk kez karşılaşıyordu. Fenerbahçe maçın mutlak favorisi olsa da Pendik'in bu sezon Beşiktaş'a yaşattığını unutmadan, büyük bir ciddiyetle mücadele etmeliydi Sarı-Lacivertliler.

Fenerbahçe her zamanki gibi agresif başlamadı maça. Kontrollü ve rakibi tartan bir peşrev faslından sonra baskıya başladı. Doğrusu Pendik dersini iyi çalışmıştı ve gayet aklı başında işler yapıyordu. Ta ki Fenerbahçe'nin öne geçtiği dakikaya kadar. 30'uncu dakikada Osayi Samuel'in kale sahasına çevirdiği topu Erdem kendi ağlarına yollayınca, Fenerbahçe için işler kolaylaştı. Bu sezonun Fenerbahçe'deki kuşkusuz en formda isimlerinden biri irfan Can Kahveci. irfan nedense bu takımda kalitesini bir türlü ortaya çıkartamamıştı. smail Kartal'ın gelişinden sonra bambaşka bir kimliğe büründü. Dünkü golü biraz şans olsa da her topu alışında Pendikspor savunmasını paniğe sokuyor. Bire birde adam eksiltebiliyor, ara paslarda becerikli, ortalarda etkili...

İkinci yarıda daha çok bekleyen, sabreden ve fırsatları bulunca golleri sıralayan bir Fenerbahçe gördük. Geçmiş yıllarda kazandığı maçlarda bile çok acı çeken bir Fenerbahçe vardı. Şimdi elini kolunu sallaya sallaya kazanan bir Fenerbahçe var. Kuşkusuz bunda en büyük pay ve katkı Teknik Direktör İsmail Kartal'a aittir
3 gol atan ve sahada takıma liderlik yapan Dzeko'yu, Tadic'i de burada vurgulamak gerekir. ki oyuncu da sahadaki oyun aklı ve skor üretim merkezi gibi çalışıyor. Haftaya Fenerabahçe güçlü rakiplerinden Trabzonspor'u konuk edecek. Kuşkusuz Trabzonspor'un durumu ne olursa olsun bu maçlarda farklı bir hava vardır. Fenerbahçe'nin sakatlıklara rağmen geniş bir oyuncu kadrosunun bulunması böyle zamanlar için çok değerli."
engin verel,"

Maçın ilk 10 dakikasında Trabzon daha akıllı oynayan, Fenerbahçe ise sanki ligin ilk haftasındaymış gibi sahaya çıkan bir takım görüntüsündeydi. Tadic'i kilitlemeyi başaran Bordo-Mavililer, Visca ve Abdülkadir Ömür'le geriden hızlı çıktı, kanatların orta sahaya desteği sayesinde orta alanı Trabzon ele geçirdi.

Büyük maçların oyuncusu Mendy'ye kesicilik yapmak kaldı. Yanındaki Berat ise ışıl ışıl parlıyordu. İsmail ve Zajc'ı adeta yuttu. Doğru noktalarda bekledi. Attığı golle de 'pekiyi'yi süsledi... Sol kanatta ise Eren, İrfan'a nefes aldırmazken Denswil de Sebastian'a göz açtırmadı. Dzeko da haliyle alan bulamadı. Buluştuğu topları da kaptırdı.

Açıkçası Fred olsaydı ne değişirdi, hayati bir değişim olur muydu tartışılır! A Milli Takım'da 'harikalar' yaratan, 4 milyon euroya Fenerbahçe'ye gelen Samet ve 7 milyon euroluk sol bek Jayden ikilisi stoperde 'dosta korku düşmana güven' veren cinsten bir performans sergiliyordu.

Paul Onuachu belki de kariyerinin en rahat golünü atmıştır. İki 'stoper' bir Onuachu'yla baş edemedi.

İsmail hocanın kendinden emin açıklamalarının sahaya yansıması olmadı. 'Hazır' olmayan Cengiz'in kadroya alınmaması, sakatlıktan çıkan Emre Mor'un kadroda yer alması ayrı bir tartışma konusu. Genç stoper Yusuf Akçiçek belki Ozan Kabak misali parlamasını yapacağı bir maç oynar mıydı? Sağ bek Mert Müldür'ün stoperde düşündüğü kadroda. Mevkiisinde oynamaya alışkın olmayan oyunculardan da böyle maçlarda fedakarlık yapmasını beklemek bir risktir! Yaklaşık 4 yıldır bu takımda olan Zajc'ı ise sanki takım arkadaşları ilk kez görüyormuş gibiydi. Osayi'nin, Ferdi'nin önüne yolladığı toplar taç ile sonuçlandı. Pası atan mı pası bekleyen mi suçlu burada? Yoksa Fred'in mi ustalığıydı bunlar?

İkinci yarının başı, maçın sonu oldu. Oyunu okuyamayan İsmail hoca hatalı kararlarında ısrar ettiği gibi İsmail Yüksek'i de stopere!!! çekerek yaktı. Islıklanan Samet'i aldı, psikolojisi bitti. Devrede Zajc'ı görmesek belki bu hamleyi de bu golleri de görmezdiniz!

""Stopersiz de oynarız, C, D, F, G planlarımız var"" dememek, sakin olmak ve gerçekçi olmak lazım. Planına sadık kalan Trabzonspor'u tebrik ederim. ""Büyük yokma le, büyük söz söyleme"" demişler.
"
engin verel,"Fenerbahçe Başkanı Ali Koç'un, Ogün Altıparmak'la yaşadığı polemiği izledim. Başkan, ""Bir daha söyle, ben duydum ama bir daha söyle"" diyerek onu aşağılar bir beden diliyle hitap ediyor. Sonra onun bir çok sorununu çözmesine yardımcı olduğunu, yaşına hürmet ettiğini, yoksa dışarı çıkartacağını falan söylüyor.
Geçmişte Can Bartu ile Ali Şen arasında böyle bir polemik yaşanmış, Ali Şen daha sonra ""En büyük pişmanlığım Can Bartu'yu karşıma almaktı"" diye itiraf etmiştir. Fenerbahçe'yi, Fenerbahçe yapan değerler bunlardır. Can Bartu, Fenerbahçe marşında ismi olan son insandı. Ogün ve benim gibi Fenerbahçe'de üstün başarılar yaşatmış dönemin oyuncularından kimler kaldı ki... Söyledikleri yanlış da olsa, yersiz de olsa böyle sembol bir isme, Fenerbahçe'nin yaşayan tarihi olan birine bu tarzın reva görülmesini kabul edemem. Söylediklerini onaylamayabilirsin, ""Abi size hürmetimden bu konuyu baş başa konuşalım"" der, olayı kapatırsın. Ben de dahil Ogün Altıparmak ve Cemil Turan gibi isimlerin statta özel yerleri olmalı. Gelip maçları oradan izleyebilmeli. Bir kulüp tarihine verdiği değerle büyür. Avrupa'da bunun örnekleri çok. Her şey para değildir. Fenerbahçe'yi temsil eden insanların rakip camialar hakkında böyle her fırsatta 'Düşmanca' konuşması doğru değil. Kimse Fenerbahçe'yi, sürekli dayak yiyip şikayet eden ezik çocuk durumuna düşüremez. Eskiden bu tablonun tam tersi bir durum vardı. Şimdi sürekli bir ağlama ve şikayet hali söz konusu... Yakışmıyor. Bir çift sözüm de Uğur Dündar'a var. Federasyon ve kulüp başkanlarının imza koyduğu Süper Kupa finalinin Arabistan'da oynanması konusuna itiraz edeceksen, bunu Başkan'la imzalar atılmadan önce konuşursun. Divan Kurulu'nda bunu dillendirmek şov amaçlıysa kötü, bilgisizlikten yapılıyorsa daha da kötü. Bu tür anlaşmalar yapılırken tarafların imzası ve tazminat maddeleri olur. Mukavele yapılmış, her şey bitmiş ondan sonra ""Samsun'da oynayalım, Atatürk Stadı'nda oynayalım"" dersen iyi niyetli ve şık durmaz. Fenerbahçe bu işlerin yeri de konusu da olamaz, olmamalı. Oluyorsa yanlış oluyor, bilesiniz..."
engin verel,"6-1'lik hezimetten sonra Fenerbahçe'nin lige nasıl döneceği merak konusuydu. Gerçekten zor bir maçtı. Zoru neyin kolaya çevireceğini smail Kartal da oyuncuları da biliyordu. Taraftar coşkusunu arkasına alarak saldırıp, golü erken bulurlarsa işlerin daha kolay olacağını biliyorlardı. Nitekim sezon başındaki oyun karakterini Sivasspor karşısında da gördük. Önde basan, kaybettikleri topları çok çabuk geri alan ve rakibi umutsuzluğa sürükleyen bir anlayış vardı. Fenerbahçe, Tadic'in pasında Szymanski'yle golü bulana kadar da bu anlayışını sürdürdü. Ancak golden sonra nedense rüzgar tersine döndü. Daha çok öne çıkan, daha çok fırsat yakalayan ve daha organize ataklar yapan takım Sivasspor'du. Bu dakikalarda Sivas'ın beraberlik golü bulmaması Fenerbahçe'nin şansı ve savunma oyuncularının cansiperhane müdahaleleriydi. Tabii bu arada Oosterwolde'ye biri futbolun elle değil, ayakla oynandığını hatırlatmalı! Fred'in geri dönmesi Fenerbahçe'de bütün sorunları çözecek anlayışı yanlış. Çok faydalı ve savaşçı bir oyuncu ama orta sahada arkadaşları ona yeteri kadar yardımcı olmazsa Fenerbahçe tek başına(!) Fred'in sırtında yürümez. Fenerbahçe'nin bunaldığı anlarda imdada yetişen rfan Can Kahveci oldu. Harika bir gol attı. Ama açıkçası rfan Can, idmanda bile bu kadar rahat şut atacak pozisyon bulamaz. Sivaslı oyuncular ""Dur bakalım, nasıl vuracak!"" tadında bekleyince o da topu köşeye astı. kinci yarıda da ilk golden sonraki senaryoyu izlemeye başladık. Sivasspor yine daha etkili taraftı ve kısa sürede de farkı bire indirdi. Fenerbahçe için stresli dakikalar başlamıştı ki, Sivas'ın kendi kalesine attığı Fenerbahçe'nin üçüncü golü geldi. Zaten bu gol Sivas'ın teslimiyeti anlamına geliyordu ve artık rüzgar tamamen Fenerbahçe'ye dönmüştü. Sıkıntılı Avrupa dönüşü ve Beşiktaş derbisi öncesi alınan bu galibiyet Fenerbahçe için moral oldu. Kritik bir galibiyetti ve zor dönemeci kayıpsız geçtiler"
engin verel,"

Ortamı ve getireceği sonuçlar açısından ilginç bir derbiye tanıklık etti Dolmabahçe. Beşiktaş yeni seçilmiş yönetimiyle şampiyonluk umudunun kırıntılarına sarılmak arzusunda. Fenerbahçe bir gün önce maç fazlasıyla Galatasaray'a bıraktığı zirveyi geri alarak Kadıköy'e dönmekte kararlı.

Bu ortamda başlayan maçta ismail Kartal'ın daha doğru bir oyun planı uyguladığını söylemek mümkün. Zira Beşiktaş'ın zayıf sağ kanadını Ferdi ve Tadic'le çok iyi işlediler. Muleka'nın savunmaya yardım etmedeki zayıflığı da Fenerbahçe'nin işini kolaylaştırdı. Beşiktaş ön alanda baskıyla Fenerbahçe'nin kozunu elinden almak isterken, kanatlardan arkaya sarkan her atak kalesinde tehlike oluşturdu. Nitekim bunlardan birinde de Dzeko golü buldu. lk yarıda daha buna benzer pek çok fırsat ya ofsayta ya da Mert'e ya da direğe takıldı.

Özellikle orta sahada dağınık bir görüntüde olan Beşiktaş'ta Gedson'un da sakatlanmasıyla ibre tamamen Fenerbahçe'ye döndü. Salih oyuna ısınana kadar Fenerbahçe oyunu hakimiyetine alan taraf görüntüsündeydi.

Bu arada Beşiktaş'ın kazandığı penaltıyla ilgili de bir kaç laf atmek lazım. Kuşkusuz konunun uzmanları pozisyonu masaya yatıracaktır ama bu Samet'i ne yapmalı. Freni patlamış kamyon gibi. Her maçta bir tartışılacak pozisyonda o var.

İlk yarıda iki takım başlangıçtaki pozisyonuyla soyunma odasına giderken, ikinci yarı aksiyonu daha yüksek bir maç vadediyor.

İkinci yarıda Fenenerbahçe'nin açık üstünlüğü vardı ve gol 'Geliyorum' diyordu. Ama bu gol de penaltıyla geldi. Beşiktaş'ın stoperi Bailly'nin pozisyon almada ve müdahaledeki acemiliği Fenerbahçe'nin işini kolaylaştırdı.

Hakem Atilla Karaoğlan için iyi bir akşam değildi. Pek çok tartışmalı karara imza attı. VAR sayesinde durumu 'idare' etti. Gözünün önündeki penaltıyı VAR'la verdi, son adam olmayan Tayfur'a verdiği kırmızıyı yine VAR'la iptal etti.

Fenerbahçe derbinin mutlak hakimiydi ve haklı bir galibiyet aldı. Hakemin yanlış kararları ve Beşiktaş kalecisi Mert'in güzel kurtarışları gecenin diğer unutulmazlarıydı.
"
engin verel,"Galatasaray'ın maçlarını erken oynayıp, rahat rahat ve farklı kazanması kuşkusuz Fenerbahçe'yi strese sokuyor. Bunun Galatasaray için bir avantaj olduğunu söylemiyorum ama Fenerbahçe için dezavantaj olduğu kesin. Çünkü kim olursan, ne olursan ol, rakibin puan kaybetmesini beklediğin maçları rahat kazandığını görünce kimyan bozulur. Fenerbahçe'de bu psikolojiyi başkanından hocasına ve futbolcusuna kadar gözlemlemek mümkün.

Sen zar zor, öle dirile evinde Ankaragücü'nü 2-1 yeneceksin, Galatasaray gidecek Alanya deplasmanında elini kolunu sallayıp, 4 gol atacak ve dönecek. Haliyle takipçileri için ciddi motivasyon bozucu bir durum. Bu moralle Başakşehir karşısına çıkan Fenerbahe'nin zihinsel dağınıklığı, sahadaki futboluna da yansıyordu. Böyle maçların yükünü tecrübeli oyuncular daha iyi kaldırır. Elinde Serdar Aziz gibi bir tecrübe varken, Samet'le başlamak hata riskini de artırır. Nitekim Samet'in yaptığı hatadan Fenerbahçe çok ucuz bir şekilde geriye düştü. Bu büyük rekabette her taşı doğru oynayacaksın, yoksa mat olur kalırsın. Cengiz Han'a atfedilen şu sözü yeri gelmişken hatırlatmakta yarar var: ""Bir çiviyi küçümseme... Bir çivi bir nalı, bir nal bir atı, bir at bir komutanı, bir komutan bir orduyu, bir ordu da bir ülkeyi kurtarır...""
Kıssadan hisse... Belki de Samet'in yaptığı o hata Fenerbahçe'ye bir şampiyonluğa mal olacaktı. Serdar Aziz'e, ""El bombası"" diyorlardı, alternatif olarak getirdikleri ""Atom bombası"" çıktı. Jesus'un ikinci yarıya başlarken yaptığı hamleler, nispeten Fenerbahçe'yi daha ofansif bir takım haline getirdi ancak tıpkı Ankaragücü maçında olduğu gibi düğümü çözecek formulü bir türlü bulamadılar.Başakşehir'in 10 kişi kalmasından sonra Fenerbahçe tamamen oyunu tek kaleye çevirse de geciken gol oyuncular üzerindeki baskıyı da iyice artırdı. Bu anlarda Valencia'nın olağanüstü çabası ve harika getirdiği topla attırdığı gol Fenerbahçe için umutları yeşertti. Valencia'nın takdire şayan çabasını ve özel yeteneklerini de burada alkışlamak gerekir. Ve uzatma dakikalarında Pedro ile gelen galibiyet golünde de Valencia'nın olağanüstü çabası vardı. Eğer şampiyon olunacaksa Fenerbahçe'de herkesin Valencia özverisi ve hırsı göstermesi lazım. Yoksa zor. "
engin verel,"

Uzun bir süre, önce Galatasaray, sonra Fenerbahçe maç oynuyordu. Haliyle Galatasaray'ın önden oynayıp kazanmasının, Fenerbahçe üzerinde baskı yarattığı iddia ediliyordu. Futbol bu, her şeyin bir bahanesi var. Bu hafta önce Fenerbahçe oynadı Giresun deplasmanında. Ama gördük ki bunlar kaybedene minare kılıf olmaktan başka bir işe yaramıyor. Fenerbahçe kazanamadı. Bunun Galatasaray üzerindeki baskıyı artırdığını da iddia edebilirsiniz, motivasyonunu yükselttiğini de söyleyebilirsiniz. Nereden baktığınıza bağlı. Ama nereden bakarsanız bakın Başakşehir'in iyi takım olduğu gerçeğini bilerek maça başladı Galatasaray. Bu defa ilk maçta elde edilen farklı skora benzer bir tablonun ortaya çıkma ihtimalinin olmayacağını onlar da biliyordu. Tribünleri dolduran taraftarlarının coşkusunu daha da alevlendirmek için erken bir gol maçın kolay çözülmesinin tek anahtarıydı. Ama Galatasaray bir türlü bu golü bulamadı. Maçın başında bir iki net fırsat bulsa da top doğru yerde, yanlış adamlarla buluşunca nazlandı.

İlk yarım saatten sonra Başakşehir'in çok ciddi gol girişimlerini gördük. Muslera başarılıydı. Yoksa öne geçmeleri mümkündü. Maçın ilk yarısının böyle biteceğini düşünürken Deniz Türüç'ün amatörce yaptığı penaltı Galatasaray'ın soyunma odasına nispeten stresini biraz azaltarak gitmesine vesile oldu. Deniz Türüç, Fenerbahçe'de de top oynadı. Üst düzey bir oyuncu. Ama savunmadaki birinin o şekilde perdeleme yapmayacağını bilmeli. Çok acemice takımına bir gol cezası kesti.

İkinci yarı Başakşehir'in ileri çıkma çabalarını önde baskı ile karşılayan Galatasaray bunda da büyük oranda başarılı oldu. Bu devrede Başakşehir'in, Galatasaray kalesinde daha az etkili olduğunu söylemek mümkün. Buna karşılık Galatasaray birçok fırsattan yararlanamadı. Galatasaraylı oyuncuların her şeye rağmen şampiyonluğa inanan, varını yoğunu sahaya koyan mücadelesini izledik. Zor ve stresli haftalarda zafere giden yol bu özveriden geçer. Galatasaraylı oyuncuların bunu fazlasıyla gösterdiğini söylemek mümkün. Sonuçta bu 3 puan büyük oranda Galatasaray'ın şampiyonluğunu da tescillemiştir. Bundan sonra bir mucize olmazsa Galatasaray'ın buradan şampiyonluk vereceğini düşünmüyorum.
"
engin verel,"

Ligde Fenerbahçe karşısında iyi bir görüntü vermeyen ve çok fazla hata yapan Sivasspor, rakip 10 kişi kalsa da fark yemişti. O maçta atılan İrfan Can Kahveci'yi, Jesus dün yine 11'e koydu. Mesaj şuydu; kağıt üzerinde değil hadi sahada özür dile, kendini affettir... Fenerbahçe ligdeki maç kadar hırslı ve saldırgan bir oyun anlayışında değildi. Daha sağ duyulu, daha organize ve rakibi hataya zorlayan bir Fenerbahçe izledik Sivas'ta. Öyle bir maç ki gol erken gelse Sivasspor çözülecek. Ama kaleci Muammer harika performansıyla takımını oyunda tutuyor, kupa umutlarını yitirmelerine engel oluyor.

Elbette kaleci Muammer'in bu pozisyonlardaki başarısını alkışlıyoruz ancak Fenerbahçe'nin gole yakın isimlerinin de burada beceriksiz davrandığını söylemek lazım. Valencia'nın yokluğunda forvette görev yapan Rossi ve diğer oyuncular uyumsuz bir görüntü verdi. Ben bu durumu biraz da Fenerbahçe'nin lig yarışında kendini daha fazla hissettirmeye başlamasına bağlıyorum. Zira hem Jesus'un hem de oyuncuların aklı daha çok lig yarışında. Kupa olmasa da olur ama çifte kupa gelirse de harika olur havası var. Sivasspor ilk yarıda hemen hemen hiç tehdit yaratacak pozisyona giremedi. Bu devre golsüz sona erse de Fenerbahçe'nin gole daha yakın takım olduğu, Sivas'ın ise beraberliğe razı bir görüntü sergilediği bir anlayışla gitti takımlar soyunma odasına.

İlk yarıdaki oyundan belli ki benim gibi hocalar da memnun değildi. İkinci yarıya Fenerbahçe değişiklikle başlarken, Sivasspor'da takım olarak daha agresif ve hücumu düşünen bir anlayış gördük. Bu kez senaryo tersine döndü ve Sivasspor öne geçecek fırsatlar yakalamaya başladı. Tek farkla da olsa ikinci maça daha avantajlı skorla gitme çabası vardı. İkinci yarının son bölümünde ise iki takımın beraberliğe razı bir görüntü içinde olduğuna şahit olduk. 'Gol olursa olur ama olmasa da olur' anlayışı ile iki takım da skoru korumayı daha çok düşündü. Bu nedenle gol beklentisi de yetenekli isimlerin becerilerine ve duran toplardan gelecek bir fırsata kaldı. O da olmayınca maç başladığı gibi bitti. Bu skorun ikinci maçı evinde oynayacak olan Fenerbahçe için avantaj olduğunu söylemek lazım.
"
engin verel,"

Maçtan önce fikstürde Fenerbahçe'nin en zor maçlarından biri olacak gibi duruyordu Sivas deplasmanı. Bir de maçın başında Valencia sakatlanınca, Fenerbahçe için bu kabus bir akşamın habercisi gibi algılandı. Buradan Valencia'ya geçmiş olsun dileklerimizi iletiyoruz. Tomografisinin temiz çıkması hepimizi sevindirdi. Onun yerine giren Rossi'nin harika golü Fenerbahçe'yi bu kasvetli havadan uyandırdı. Uruguaylı oyuncu, Fenerbahçe'de çok fazla şans bulamasa ve beklentilerin uzağında kalsa da attığı gollerle ne kadar kaliteli bir oyuncu olduğunu gösteriyor.

Fenerbahçe golden sonra daha bir derli toplu oynamaya başladı. Samet ve Serdar'dan oluşan Fenerbahçe stoperleri günün en zayıf halkası gibi duruyordu ancak maç 11'e 11 oynanırken fazla zorlandıklarını söylemek imkansız. Ferdi ve Arda'yı anlatmaya kelimeler yetmez. Ancak onlara değinmeden önce İrfan Can'a birkaç lafım olacak. Yeteneklisin, hırslısın, motivasyonun yüksek... Fenerbahçe'ye çok yararı dokunacak bir oyuncusun ve daha fazla sorumluluk almak istemeni anlıyorum. Ancak bu gereksiz sertlikler hem senin için hem de rakiplerin için sıkıntılı. O topa öyle müdahale edilmez, diyelim ki acemilik yaptın, ayağını sakınabilirsin. Hem rakibine vurup hem de ""Bir şey yok"" anlamına gelen hareket yapman doğru değil. Sert bir faul yaptığının pekala farkındasın. Gidip rakibinin elini tutup, özür dilesen belki antipatik durmayacaksın.

Ve Arda ile Ferdi... İki isimde de 'rd' seslerinin yan yana gelmesi ilginç bir tesadüf. İkisinin Fenerbahçe formasıyla buluşması da öyle... İkisinin de dünya devleri tarafından takip edilmesi üzerinde ayrıca durulması gereken bir konu. Böyle devam ederlerse Fenerbahçe'de kalmaları zor. Bu yazın transfer gündeminin 1 numarası olmaya devam edecekler. Allah kem gözlerden korusun.

Arda'nın sözleşmesinde 1500 dakika oynamazsa, 5 milyon euroya serbest kalır maddesi olduğu ve bu yüzden Jesus'un onu son maçlarda mecburen oynattığı söylentisi var. Doğru mu bilemem. Ama eğer doğruysa keşke 1500 değil de 3000 bin dakika oynamak zorunluluğu olsaydı... İzlemesi gerçekten keyif veriyor. Arda'lı ve Arda'sız Fenerbahçe'yi dün hepimiz gördük. Bu çizgisini korursa Türkiye'nin dünyadaki iftihar vesilesi olur. Onun üzerinde söz sahibi olan herkesin bu profesyonel bakışla ve bu bilinçle adımlarını atması lazım. Yolu açık olsun.
"
engin verel,"

Süper Lig hayırlı olsun. Beşiktaş hariç şampiyonluk adayı takımların maçlarını izledik. Trabzonspor kazanmasına rağmen kötüydü, Galatasaray da hem kötü oynadı hem puan kaybetti. İlk hafta onların taraftarına yaşattığı hayal kırıklığına karşın Fenerbahçe'nin açılıştaki coşkusu dikkat çekti. Tribünler doluydu ve Gaziantep karşısında sahaya 6 yeni transferle çıkan İsmail Kartal'ın takımı da çok coşkuluydu.

Bu atmosferin hakkını veren bir başlangıç da yaptı Fenerbahçe. Edin Dzeko'nun iki golde de bitiriciliği bu bölgede oynayan futbolcularımız için de derslikti. Sebastian Szymanski'nin de performansı Fenerbahçe'nin geleceği adına umut vericiydi. Hem Dzeko'nun hem de Szymanski'nin sınıfı iftiharla geçtiğini söylemeliyim.

İki kez dün penaltı noktasına gelen Tadic'in ise ilk maçta şans yanında değildi. Önce hakem verdiği penaltıyı iptal etti, sonra Gaziantep kalecisi Batuhan Şen harika bir kurtarışla ona gol şansı vermedi.

Geçen sezon yaşanan depremden sonra ligden çekilen ve bu sezon mali sıkıntılarla boğuşan Gaziantep'in sezona Fenerbahçe deplasmanında başlaması onlar adına şanssızlıktı. Üstelik daha 22. dakikada gereksiz yere kendini oyundan attıran Maxim'in de yaptığı affedilir gibi değildi. Buna rağmen iyi mücadele ettiler. Kadıköy'de gol bulmaları onlar adına önemli bir moral oldu.

Gaziantep'in 10 kişi kalması ve 2-0 önde olmak da Fenerbahçe'nin konsantrasyonunu olumsuz etkiledi. O dakikadan sonra oyun coşkusunda ciddi bir düşüş yaşandı ve yeniden ibreyi yukarı çekmek kolay olmadı.

Hâlâ kadro oluşumunu sürdüren Fenerbahçe'nin daha da güçleneceğini öngörmek mümkün. Ancak şunu da söylemek lazım. Geçen sezon başında da Fenerbahçe'nin oynadığı futbol keyif veriyordu ama sezon sonunda şampiyonluğu kazanan en çok puan toplayan takım oldu. O yüzden coşkulu olmanın yanında, sonuç odaklı futbol oynamak da önemli. Fenerbahçe bu sezon şampiyon olur mu bilemem ama gol kralının yine Fenerbahçe'den çıkacağını düşünüyorum.
"
engin verel,"

Galatasaray zaten ilk maçta turu geçmişti. Deplasmanda alınan 3-0'lık skorun ardından İstanbul'daki rövanş adeta formalite haline gelmişti.

Ama buna rağmen Galatasaray taraftarı tribünleri doldurup, takımlarına müthiş bir destek vererek Avrupa'yı, Şampiyonlar Ligi'ni ne kadar özlediklerini gösterdiler. Bu tablo biraz da Kayseri deplasmanında ligi puan kaybıyla açan takıma, ""Biz size inanıyoruz, güveniyoruz"" mesajı vermekti.

Şartların bu kadar Galatasaray lehine olduğu bir gecede, futbolcular da sahada iyi niyetle çok ciddi ve mücadeleci bir oyun ortaya koydular. Icardi'nin güzel golüyle rakibin umut kırıntıları da yok oldu. Artık Galatasaray için taraftarı mutlu edecek, coşturacak, keyif alıp keyif verecek bir misyon haline dönüşmüştü maç.

Her şeyin bu kadar güzel gittiği gecede ne yazık ki Torreira'nın gördüğü kırmızı kart Galatasaray için ciddi bir kayıp oldu. Sakatlıktan dönen ve geçen sezonki performansıyla adeta takımın çeyreği olan Torreira'nın Play-Off turunda cezalı duruma düşmesi ciddi bir eksiklik. Kuşkusuz dün gece Galatasaray için en önemli artılardan biri de Icardi'nin golünü atmasıydı.

Geçen sezon taraftarın sevgilisi olan ve attığı krtik gollerle şampiyonluğun mimarları arasına adını yazdıran Icardi, 70 dakika sahada kaldı, tam olarak hazır gözükmese de farkını ortaya koydu.

Aynı şekilde çok özel yeteneklere sahip Zaha da yavaş yavaş ısınmaya başladı. Dün maçın önemsiz hale gelmesinden de yararlanarak futbol disiplininin dışına çıkan hareketleri, tribünlere yönelik mesaj verme çabaları bu açıdan anlaşılabilir.

Galatasaray Play-Off turuna kadar çok da zorlanmadan geldi. Ancak gruplara kalmak için Molde ile çok daha zor bir mücadele verecek. Kuzey ülkelerinin futbolu bize her zaman ters gelmiştir. Eminim Okan Buruk da bu geceden itibaren dersine çok iyi çalışıp, takımını Şampiyonlar Ligi'ne taşıyacak çözümleri üretecektir. Çünkü buna hem Galatasaray'ın hem de Türk futbolunun çok ihtiyacı var.
"
engin verel,"

İlk maçta Maribor karşısında avantajlı bir skor alan Fenerbahçe'nin ikinci maçta bunu korumaya mı çalışacağını yoksa deplasmanda da kazanmak için mi oynayacağını açıkçası merak ediyordum. İsmail Hoca'ya helal olsun. Fenerbahçe'yi, Fenerbahçe gibi oynatmaya kararlı. Deplasman falan demedi daha ilk dakikadan itibaren Maribor kalesine yüklenmeye başladı. Takımın tam anlamıyla hazır olmadığını, birçok eksiği bulunduğunu benim gibi İsmail Hoca da görüyordur. Ama önemli olan coşkuyu ve motivasyonu üst seviyede tutmak. Kuşkusuz bu birlikteliğin pekişmesini, takımdaşlığın gelişmesini ve Fenerbahçe'nin özlenen seviyeyi yakalamasını sağlayacaktır. Hele bir de bunları yaparken eksiklerine rağmen kazanırsan, yukarıda söylediğim kıvama gelmek çok daha kolay olur.

Ben bunları düşünüp, yazarken Fenerbahçe harika bir golle öne geçti. Hazırlanışı ve bitirilişi derslik bir pozisyondu. Golcü Batshuayi, asistin nasıl yapılacağının dersini verdi. Kendisinden beklenmeyecek bir teknik üstünlük ifadesi olan aşırtma pasını da İrfan Can Kahveci adrese teslim etti. Artık Fenerbahçeliler için 'Kahve'leri daha bir keyifle yudumlama zamanıydı. Zira takımlarımızın Avrupa'da sadece tura değil, kazanarak yola devam etmeye ihtiyacı var.

Biz bu hesap kitap içindeyken Maribor penaltı kazandı. O ana kadar çok da kalesinde güven vermeyen ve acemice bir hata yapan İrfan Can Eğribayat, penaltıya geçit vermedi. Kaleciler kötü zamanlarında iyi işler çıkarınca hem kendilerini hem takımlarını kurtarırlar. İrfan Can için de bu kurtarış önemli bir ekstraydı. İlk yarı İrfan Can modası vardı ve Fenerbahçe soyunma odasına galip gitti.

Söylediğim gibi ikinci yarıda da İrfan Can harika kurtarışlarla Fenerbahçe'nin galibiyetinde başrol oynadı. Maça gölge düşüren nahoş olaylara üzülsek de kazanarak tur atlamak önemliydi.
"
engin verel,"

Maç öncesi kadroya bakınca şaşırdım. Netice ne olursa olsun bu 11'i anlayamadım. Şu ana kadar 11 transfer yapacaksın ve sahaya 6 Türk futbolcuyla çıkacaksın. Sakın ola ki rotasyon filan deyip bu yanlışın üstünü kapatmayın... Bu görüşüm maç öncesi..., Maç sonu 5-0 kazansan da değişmeyecektir. Bu böyle biline....

Yine maç sonucundan bağımsız olarak Fred hakkında edindiğim izlenimi söyleyeyim. Ayağının tozuyla çıktığı maçta bir kaç küçük hata dışında çok aklı başında işler yaptı, lider oyuncu profili çizdi ve takıma katkı vereceğini gösterdi. Eminim arkadaşlarıyla kaynaştıkça uyumu ve etkisi de artacaktır. Ancak şunu da söylemeden geçemeyeceğim, hafta içi gelen oyuncu hafta sonu oynuyorsa, bu takımda aylardır sezona hazırlanıp da kulübede oturanlar ne düşünür acaba!

Ferdi'nin önüne sağda Cengiz'e yer veren İsmail Hoca, bu bölgeden Samsunspor'u daha çok yıprattı. Ancak solda Tadic'in rakip savunmayı meşgul etmesinin de bunda rolü vardı.

Maçın ilk dakikasından itibaren beklediğimiz bir oyun cereyan etti. Kapanan ve Fenerbahçe'ye alan bırakmamaya çalışan Samsunspor, gol umudunu kontralara bağlamıştı. Bu taktiğin ilk yarıda işe yaradığını, Samsunspor'un kötü kullandığı birkaç net kontra yakaladığını gördük. Fenerbahçe ise hücumda gol yükünü tamamen Dzeko'nun sırtına yüklemekten kaçınmalı. Dzeko iyi golcü, tartışılmaz. Ancak alternatif golcüler çıkmazsa, Dzeko bu kadar yakın markaj altında etkisiz kalacaktır. İsmail Kartal'ın kanatlardan Cengiz ve Tadic'i göbekten de Fred ve Mert Hakan'ı biraz daha golü düşünmeleri konusunda teşvik etmeli.

Fenerbahçe dün akşam çok da iyi oynayarak kazanmadı ama bu dönemde galip gelerek ilerlemek önemli.

Hücum hattındaki format oturduğunda çok gol atacak bir kalite var ama aynı şeyleri orta saha ve savunma için söylemek şimdilik mümkün değil. Belki ilerde o bölgelerde de uyum ve kalite sağlanır.

Birkaç kelime de Samsunspor için konuşmak gerekirse, ilk iki maçını izledim. Çok iyi şeyler söylemek zor. Bu ligde kalmak istiyorlarsa yaptıklarından daha fazlasını yapmak zorundalar.
"
engin verel,"

İlk maçta 5-1'lik bir avantaj yakalamışsan, elbette ikinci maçta erken gol yememek ve rakibi havaya sokmamak için çıkacaksın sahaya. İsmail Kartal da Fenerbahçe'de önce güvenli oyunu, sonra gol atmayı planlamıştı. Doğrusu maçın başında da bunu çok iyi uygulayan bir takım vardı sahada. Küçük aksaklıklar dışında plan tıkır tıkır işledi. Hatta Fenerbahçe öne geçecek pozisyonlar da buldu. Maç böyle devam ettiği sürece rakibin sinirlerinin bozulacağı ve oyun disiplininden iyice kopacağı aşikardı. Ama ne yazık ki rakip kadar Fenerbahçeli oyuncuların da sinirlendiğini gördük. İlk yarıda görülen sarı kartların çoğu gereksiz ve disiplinsizliktendi. Haliyle bu durum takımın eksik kalma riskini de artırdı.

Burada özellikle Mert Hakan Yandaş'a ayrı bir paragraf açmak durumundayım. Pozisyon gereği gördüğü sarı karta hiç itirazım yok ama ondan sonra hakeme her pozisyonda itiraz etmeye koşanların başında onun yer alması çok büyük riskti. Cebinde sarı kartla dolaşıyorsan dikkatli olacaksın. Onu da bir yana bıraktım, çok sevimsiz ve antipatik duruyor. Biraz kendine çeki düzen vermesi lazım.

İlk yarı golsüz bittiğinde büyük oranda turu cebimize koyduğumuzu düşünerek soyunma odasına gittik. İkinci yarıda kafamızda kuşkusuz biraz daha galibiyeti kovalamak vardı. Kazanarak tur atlamak hem ülke puanı hem kulübün kasasına girecek döviz açısından önemliydi.

İkinci yarıya King değişikliğiyle başlayan İsmail Hoca'dan 60'tan sonra beklediğimiz hamle geldi. Ardından hücumu Sebastian Szymanski ve İrfan Can ile destekledi. Ardından King'in Usain Bolt gibi sprintiyle gelen penaltı ve Dzeko'nun usta işi vuruşunu gördük. Öne geçtikten sonra da Fenerbahçe'nin planları tıkır tıkır işledi. Fenerbahçe dün gece sadece bir maç kazanmadı. Avrupa'da nasıl oynanacağını gösteren güzel bir örnek ortaya koyarken, rakiplerine de kolay lokma olmayacağını gösterdi.

Son sözüm Becao'ya. Her zaman doğru yerdeydi ve harika bir savunma performansı gösterdi. Takımın son 4 maçta sadece 1 gol yemesi, savunmada da işlerin iyiye gittiğini gösteriyor.
"
engin verel,"

Twente deplasmanından sonra Kartal hocanın nasıl bir kadroyla çıkacağı bir merak konusuydu. 37'lik Dzeko, iki deplasmanda da ilk 11'de sahadaydı. Belçika Milli Takımı'ndan davet, Premier Lig'den teklif alan Batshuayi yine yedekti.

Maç öncesi de Livakovic'in sakat olduğunu öğrendik, neyse ki Eğribayat formda... Forma tercihlerini bu sezon çok tartışacağız galiba... Top Fenerbahçe'deyken çok iyi kapanan, kontrataklarda çabuk ve süratli oyuncularla çok sık tehlike yakalayan bir Ankaragücü gördük.

Dipnot; bu sezon çok can yakarlar, Ali Sowe iyi forvet ama bitiriciliğe soru işareti koyalım. ""Basın toplantılarında A, B, C planlarımız var"" diyen smail hoca, rakibin oyununu çözememiş, işinin zor olduğunu belli ki görememişti.

Rakibin gardı düştüğünde golleri sıralayan İrfan Can'lardan Kahveci'yi aradı gözler. Fenerbahçe, sağ tarafını kullanamaz durumdaydı. Usta golcü Dzeko da kale ağzından kaçırdı. İlk yarı 7 şut, 0 isabet ve 0 korner. Beceri eksikliği mi, plansızlık mı?

İkinci yarı Dzeko bir pozisyonda daha fileleri bulamadı. Dakika 60'ta bitiriciliği sebebiyle eleştirilen Osayi, forvetlere nazire yaparcasına bir gol attı. Asist ise maçta gol yollarında etkisiz olan Dzeko'dan geldi. 68'de rfan Can'ın yerine Cengiz Ünder girdi.

İki aynı profilin değişikliği Fenerbahçe'nin oyununa ilaç olur muydu? Sorun kişilerde değildi, apaçık sistemdeydi. Eh be İsmail Yüksek, Fenerbahçe'de oynuyorsun. Sarı kartın var ve 5 dakika sonra topu elle kesiyorsun.

Sanki bu hareketin 2. sarıyı getireceğini bilmiyormuş gibi! Evet... Sonuçlar gelebilir ama bireysel kaliteye dayandırılmış bir yapıya ne kadar güvenilir? Üstelik 'yıldız'ların yaşı da belli. Jesus bir sistem denedi geçen sene, sezon başında başarılıydı ama sonrasında oyuncuları küstürdü.

Samandıra'ya kapandığı konuşulan İsmail hoca, hem sistem hem 'adalet' üzerine daha fazla mesai ve plan yapmalı. Skorların alınamadığı dönemde duygusal mesajların pek değeri olmaz yoksa!
"
engin verel,"

Grupta herkes Hırvatistan'ın birincilik için favori olduğunu kabul ediyor. Hani, ""Birinci belli, ikinci kim olacak"" modundalar. İkincilik için de elbette en güçlü aday biziz. Bizi aşağıya çekmeyi başaran, Euro 2024 için favori pozisyona kendisi geçecek. Bu yüzden herkesin Türkiye'ye karşı ayrı bir bilenmişliği var. Hele Ermenistan... Deplasmanda Galler'i yendikleri için adeta tek rakipleri Türkiye. Zira kendi evlerinde bize kayettiler, alacakları 3 puan onları bir anda favoriler arasına sokacak. Haliyle bir de Ermenistan ve Türkiye arasındaki siyasi gerilimin getirdiği ekstra motivasyon var. Maçtan önce Ermeni basını bu maçı adeta bir 'Kutsal mücadele"" havasına sokmuştu. Ancak hadlerini de biliyorlardı. Ermeni basını sürekli sadece Hakan Çalhanoğlu'nun değerinin, Ermenistan takımından fazla olduğunu vurguluyordu.

Haliyle bu atmosfer, Ermenistan'ın maçta haddini bilerek oynayacağını ancak fırsat bulduğunda çok tehlikeli ve etkili hücumcularının olduğunu da unutmamalıydık.

Zaten maça da böyle başladık. Ön alanda her ne kadar baskı kursak da merkez savunmacılarımız ve İsmail sürekli oyunun savunma yönünde hata yapmamak için tetikteydi. Cenk Özkaçar'ı bu anlamda çok ürkek gördüm. Ermenistan daha çok onun kanadını kullanıyordu ve ileri çıktığında da geride kaldığında da Cenk'te bir panik havası hakimdi.

Bizim sağ kanattan gelişen ataklarımızda Zeki ve Cengiz'in uyumu ve yetenekleri ilk yarı ön plana çıktı. Tabii bir de Kerem'in Barış Alper'e attığı iki tane derslik pas var ki, 'Keşke orada Barış değil de Icardi olsaydı!' diye düşünmeden edemiyor insan.

İlk yarı sonunda soyunma odasına giderken, oyunda yüzde 67-33 üstün olsak da Ermenistan'ın 2'si isabetli 8 şutuna karşı, bizim 2'si isabetli 7 şutumuzun bulunması tehlikeyi net şekilde ortaya koyuyordu. Zira bu şutlardan birinde Mert'in olağanüstü kurtarışı sayesinde soyunma odasına yenik gitmedik ama ikinci yarıda Ermenistan zincirleme hatayı affetmedi. Rakibin gol bulacağını Kuntz dışında herkes gördü ama o nedense göremedi.

Oyuncular son dakikalarda benliğini, ruhunu her şeyini sahaya koydu. Neyse ki Bertuğ attığı golle yüz kızartıcı bir yenilgiden kurtardı. Ama bu 1 puan Kuntz'u kurtarır mı bilemem.
"
serkan fıçıcı,"Sezgin Tanrıkulu nedir?

-Kovulmadığı sürece CHP'dir.

Türk Silahlı Kuvvetleri'ne iftira atar.

15 köylünün helikopterden atıldığını söyler.

Köylerin yakıldığını, bombalandığını anlatır.

Sonra...

Hiçbir şey olmaz.

CHP'nin milletvekili olarak kaldığı yerden devam eder.

Elbet o dokunulmazlık bir gün kalkar.

Defterler açılır.

Adalet yerini bulur.

Çünkü Ankara Cumhuriyet Başsavcılığı soruşturma başlattı.

Adalet mekanizması gereğini yapar.

Kimsenin ettiği yanına kalmaz.

Ama mesele soruşturma değil.

Nedir?

-CHP'nin tavrıdır.

Mehmetçiğe her fırsatta saldıran birini korumasıdır.

Israrla bünyesinde tutmak istemesidir.

Laflara bakın:

""Dünkü açıklamalarımdan sonra bazı dijital platformlarda hakkımda ağır eleştirinin ötesine varan açıklamalar yapan / yazan herkesle tek tek hukuk önünde hesaplaşacağım. Günü geldiğinde aman ""Özür dilerim, ben yanlış yaptım, affedin"" vb sözlerle lütfen karşıma gelmeyin.""

Mehmetçiğe iftira atmak serbest...

Ama bu iftiralara karşı çıkmak suç!

Öyle mi?

""Türkiye'de serbestlik yok"" diyenlere bakmayın siz...

Bizde serbestlik ötesi serserilik var.

CHP seçim sonrası kafası kesilmiş tavuk gibi...

Yalpalıyor.

Başı, sonu, yönü kalmadı.

Seçim sonuçlarından ders almak mı?

-Ne gezer!

Baksanıza...

Terörist propaganda partiyi sanki esir almış.

Seçimi ""güvenlik endişesi yüzünden kaybettik"" demeyi biliyorlar.

Ama...

Gereğini yapmıyorlar.

Endişeyi ortadan kaldırıp güven vermeyi tercih etmiyorlar.

Türkiye iki gündür Sezgin Tanrıkulu'nun Türk Silahlı Kuvvetleri'ne yönelik iftiralarını konuşuyor.

Disiplin soruşturması nerede?

İhraç niye gündeme gelmiyor?

Bu sorular orta yerde durduğu sürece...

CHP, Sezgin Tanrıkulu'dur.

Sezgin Tanrıkulu CHP'dir.

CHP sözcüsü Faik Öztrak'ın ""Diyarbakır Milletvekili Sezgin Tanrıkulu'nun, milletimizin gözbebeği Türk Silahlı Kuvvetleri'ni töhmet altında bırakan ifadeleri kabul edilemez. Bu konu yetkili organlarımızda görüşülecektir"" açıklaması yazının sonuna yetişti.

Neymiş?

-Yetkili organlarda görüşeceklermiş.

Madem ""kabul edilemez"" diyorsunuz.

Daha neyi görüşeceksiniz?"
serkan fıçıcı,"CHP'ye genel başkan aranıyor.

Elde var Özgür Özel.

Ne kadar özgür?

-Az.

Neden?

-Üzerine etiket yapışmış.

Nedir?

-İmamoğlu'nun adayı.

Ne özelliği var?

-Yok.

Kılıçdaroğlu ne yaptıysa hepsine ortak.

Çıkıp geçmişteki hataları söyleyemez.

Çünkü geçmiş kendisi...

Gazeteci Nedim Şener sıralı tam listesini çıkarmış.

Merak eden bakar.

Özgür Özel'in kaybetmediği seçim kalmamış.

Yenilmiş de yenilmiş.

Manisa'da, kendi mahallesinde, delege seçimini bile kaybetmiş.

Kılıçdaroğlu elinden tutmasa, torpil yapıp partinin üst tarafına zıplatmasa kendi çabasıyla sevilme, tercih edilme, seçilme şansı yok.

Kıyaslayalım.

Kılıçdaroğlu'nun bir tarzı var.

Nedir?

-Hiçbir tarzının olmaması.

Bu özelliği sayesinde gökkuşağının tüm renklerine mavi boncuk dağıtabiliyor.

Aynı bakanlığı 3 ayrı kişiye vaat edebiliyor.

Ondan alıyor, buna satıyor neticede durumu iyi, kötü idare ediyor.

En önemlisi tüm bu çelişkiler yumağının içinde hiç rahatsız olmuyor üstelik yetersizliğini avantaja çevirebiliyor.

Nasıl diyelim?

-Biraz Sülün Osman sempatikliği biraz Kemal Sunal komikliği...

Şimdi sen gel böyle bir kıvraklığın ardından CHP'nin başına futboldaki tabiriyle ""düz topçu"" getir!

Adaylığı bile İmamoğlu'nun talebiyle

ve Kılıçdaroğlu'nun izniyle...

Siyaset terazisine koysan 50 kilo gelmez, etiyle, kemiğiyle.

Ne yapabilir?

-Ne söylenirse onu.

Böyle liderlik olur mu?

-Olmaz.

Ne olur?

-Geçici mevsimlik genel başkan...

Uzaktan kumandalı...

İradesiz.

Peki CHP bu kadar mı çaresiz?

Yok mu aklıyla, vizyonuyla, birikimiyle partiyi sırtlayabilecek bir vatan evladı?

Geleceğini fikirler değil de isimler üzerinden konuşmaya devam ettiği müddetçe bitmedi, bitmeyecek CHP'linin feryadı! "
serkan fıçıcı,"Demiştik.

Sezgin Tanrıkulu kovulmadığı sürece CHP'dir.

Belli oldu.

Kovulmayacak.

Bundan böyle CHP, Sezgin Tanrıkulu'dur.

Türk Silahlı Kuvvetleri'ne iftira savurdu, 15 köylünün helikopterden atıldığını söyledi, köylerin yakıldığını, bombalandığını anlattı.

Sonuç?

-Sıfır.

CHP sözcüsü Faik Öztrak'ın ""Diyarbakır Milletvekili Sezgin Tanrıkulu'nun, milletimizin gözbebeği Türk Silahlı Kuvvetleri'ni töhmet altında bırakan ifadeleri kabul edilemez. Bu konu yetkili organlarımızda görüşülecektir"" açıklaması havada kaldı.

Teşhis?

-Organ yetmezliği...

CHP'nin ""yetkili organlarının"" gücü terör örgütü karşıtı söylem ve eylemlere yetmiyor.

Kanıt?

-Kılıçdaroğlu sosyal medya hesabından

""Erdoğan, Milletvekilimiz Sezgin Tanrıkulu için 'Gereken dersi devlet olarak da yargı olarak da verme mükellefiyetimiz var' demişsin. 'Devlet olarak' derken, kastın nedir"" mesajını paylaşıp terör örgütü propagandasına ortak oldu.

Kılıçdaroğlu kimdir?

CHP'nin ""yetkisiz organı"" mıdır?

Öztrak'ın sözünü ettiği ""yetkili organlar"" nerededir?

Peki Kılıçdaroğlu gidince durum değişecek mi?

-Hayır.

Çünkü alternatifi de aynı zihniyette.

Baksanıza, Özgür Özel de ses çıkartamıyor.

Hatta aynı iftiraları dillendiriyor.

""Kendi evladımız Sezgin Tanrıkulu'nu başkalarının önüne atmayalım"" diyor.

Seçimin ardından sahneye konulan ""CHP'de değişim"" adlı tiyatrodan ne anladık?

-CHP'de birileri gider, gitmez.

Yerlerine başkaları gelir, gelmez.

Ama her ne olursa olsun bu CHP'den terör örgütü ve uzantılarına karşı net tavır beklenmez! "
serkan fıçıcı,"CHP ortaya karışık salata gibi.

İl kongreleri ""meydan savaşı"" havasında geçiyor.

Herkes birbirinin kuyusunu kazıyor.

Televizyon ekranlarında sabahlara kadar ""CHP'linin CHP'liye ettiği"" konuşuluyor.

Kelimenin tam anlamıyla kabak tadı...

Memlekete zerre miskal faydası olmayan işler.

Vakit israfı...

ABD dönüşü Cumhurbaşkanı Erdoğan bu hususta en doğru tavrı sergilemiş.

CHP'yi sormuşlar.

Erdoğan ""Beni bu çekişmeye veya bu çatışmaya katmayın. Ben kendi işime bakıyorum. Onlar da kendi aralarında işlerine baksınlar. Çünkü ben o mu kazanır, bu mu kazanır, o işlerle uğraşmam"" demiş.

Şu muhalefet tablosuna karşı herkes kısa bir süreliğine bile olsa bu tavrı sergileyebilse memleketin havası değişmez mi?
MENENDEZ'İN DERDİ...

Yunanistan'ı gerdi.

Yunan basını ağlıyor.

Türk düşmanı ABD'li senatör Bob Menendez rüşvet soruşturmasıyla zor günler geçiriyor.

Dış ilişkiler komitesi başkanlığı yetkisini kelimenin tam anlamıyla ""Türkiye düşmanlığı"" yapmak için kullanıyordu.

Rüşvete bulandığı anlaşılınca istifa etti, gitti.

Yunanistan medyası Menendez'in ardından matem havasında.

Ne diyorlar?

-Bizi bu kadar destekleyen senatör yoktu.

-İşler kötüye gidiyor.

-Yunanistan ve Rum kesimi için büyük kayıp ama Erdoğan için zafer.

Adettendir.

Türkiye karşıtları darbe yiyince bizdeki muhalefetin de üzülmesi beklenir.

Henüz bir işaret gelmedi.

Ama CHP'li Ünal Çeviköz çıkıp ""Menendez'in yanındayız"" derse...

Şaşıran olur mu?
ONUN BUNUN!

CHP'li Özgür Özel ""onun, bunun"" demiş.

Niye?

-""Emanetçi misin"" diye sorulduğu için.

CHP Genel Başkan adayı Özgür Özel, "" Ekrem İmamoğlu'nun emanetçisi misin"" sorusuna ""CHP Genel Başkanı onun bunun emanetçisi olmaz"" cevabını vermiş.

Ne diyebilirdi?

-""Onun, bunun"" ifadesinin olası yan etkilerini hesaba katıp ""kimsenin"" diyebilirdi.

Demedi.

Acaba neden?

-""Emanetçilik"" eleştirileri gururunu incitecek noktaya ulaştığı için olabilir mi? "
serkan fıçıcı,"Dünya'da şeriat devleti var mı?

-Var...

Neresi?

-İsrail...

Filistin'de yaşananların teolojik yönüne bakmaksak ne olur?

-Hiçbir tarafını göremeyiz.

Net.

""Tımarhaneye kapatılması gerekenler"" Dünya'yı yönetiyor.

İlkel...

Sapık...

Yıkıcı bir topluluk var karşımızda.

""İnsanlığın sonunu getirmeyi"" sevap zannediyorlar.

Evanjelik sapkınlık ABD'yi esir almış.

Siyonistlerle el ele kendilerinden başka herkesi öldürüp rahatlayacaklar.

Yahudiler Filistin'e döndü.

İsrail devleti kuruldu.

Kudüs ele geçirildi.

Şimdi sırada Büyük İsrail hedefi var.

Sonra?

Armageddon Savaşı...

Kurtarıcı bekliyorlar.

Dünya'yı kana bulayabilirlerse (sümme haşa) ""Tanrıyı kıyamete zorlama"" hedefleri gerçekleşmiş olacak.

Kurtarıcıları gelecek.

Siyonistler ve Evanjelikler hariç herkesi öldürecek!

Dertleri sadece Müslümanlarla mı?

-Hayır.

Kendilerinden olmayan Yahudi ve Hıristiyanları da yok etmek istiyorlar.

Saklamıyorlar.

Kafa bu.

Sır değil.

Giz değil.

Öyle ulu orta bunları anlatıyorlar.

İnsan hakları, demokrasi, hukukun üstünlüğü, rasyonel akıl, bilimsellik?

At çöpe hepsini...

Peki İslam'a dair en ufak bir iz, işaret gördüklerinde alerjik reaksiyon sergileyen bizim laikler nerede?

Sapkın ""Evanjelik-Siyonist şeriatı"" devreye girince dinci gericilik, yobazlık, bilim karşıtlığı, akıl düşmanlığı ortadan mı kalkıyor?

İsrail söz konusu olduğunda seküler hassasiyetler güneşe tutulmuş buz misali eriyor olmalı!

Masum ve mazlum Filistin halkına katliam uygulayan İsrail'i savunmak için günlerdir kendilerini paralayanların içimizdeki ""en laikler"" olması büyük mesele değil midir?

Eğer ellerinde biraz kaldıysa...

Laiklerimizden laiklik bekliyoruz. "
serkan fıçıcı,"İsrail, hastaneleri, camileri, okulları, kiliseleri hedef alıyor.

Planlı.

Gazze'nin kuzeyindeki nüfusu önce güneye sürecek sonra Mısır topraklarına gönderecek.

Bunun için katliam üstüne katliam yapıyor.

İşgal edilmiş Filistin topraklarında işgalci İsraillilerle görüşüp sırtlarını sıvazlayan

ABD Başkanı Biden'ın bu süreçte ne söyleyeceğine dünya kulak kesildi.

Gereği var mıydı?

-Yoktu.

Neden?

-Çünkü Biden, Beyaz Saray'ın açıklamasıyla yalan söylediği ""resmen"" tescillenmiş bir başkan!

Nasıl?

-Biden bir yalan uydurdu.

Daha doğrusu Netanyahu'nun uydurduğu yalanın peşine takıldı.

Hamas tarafından ""kafası kesilmiş bebeklerin fotoğraflarını gördüğünü"" söyledi.

Sonra ne oldu?

-Batı medyası bu yalanı teyit etmeden yayınladı.

Ardından Beyaz Saray, Biden'ın ""İsrail teröristlerin, çocukların kafasını kestiğine"" ilişkin iddiaların, birkaç habere ve İsrailli yetkililerin söylemlerine dayandığını açıkladı.

Peki İsrailli yetkililer ne dedi?

-İsrail Savunma Güçleri (IDF) Sözcüsü Binbaşı Doron Spielman, çocukların ""kafalarının kesildiği"" iddiasını teyit edemeyeceğini söyledi.

Anadolu Ajansı muhabirinin 10 Ekim'de konuyla ilgili telefonla ulaşarak söz konusu iddiayı sorduğu İsrail Ordu Sözcülüğü ise ""Haberleri gördük ama elimizde bir detay, bunlara dair bir teyit yok"" dedi.

Hatta CNN'e konuşan bir Beyaz Saray yetkilisi, Başkan Biden ve diğer ABD'li yetkililerin kişisel olarak Hamas'ın çocukları öldürdüğünü görmediğini ve bunu teyit etmediğini belirterek, Biden'ın ""teröristlerin çocukların kafasını kestiğine"" dair resimler ve doğrulanmış haberler görmediğini bildirdi.

Peki yalanın kaynağı kim?

-İsrail Ordusu'nun 71. Birim Komutan Yardımcısı David Ben Zion...

Batı Şeria'da Filistinlilerin katledilmesi için kışkırtıcılık yapan gözü dönmüş bir cani...

""Kafası kesilmiş çocuklar"" yalanını İsrail televizyonlarında seslendirip yayılmasını sağladı.

Önce Netanyahu ardından Biden bu yalanı sahiplenince skandal patlak verdi.

İçimizdeki ""İsrail'den fazla İsrail sevicilerine"" kanaatlerini değiştirmeleri için bu örnek yeter mi? "
serkan fıçıcı,"İsrail öldürüyor.

Katliam yapıyor.

Sebep?

-Daha fazla toprak için.

Filistin topraklarını bütünüyle işgal etmek için.

Aslında hep böyleydi.

Zulüm 75 yıldır sürüyor.

Hiç durmadı.

Dünya sessiz.

Neden?

-Çünkü ses çıkarabilecek ne varsa hepsi İsrail lobilerinin kontrolü altında.

Paraya hükmediyorlar.

Medyaya hükmediyorlar.

ABD'ye, İngiltere'ye Almanya'ya hükmediyorlar.

Sinema.

Müzik.

Edebiyat.

Zihinlere etki edebilecek her imkan ellerinde.

Sanatçı.

Siyasetçi.

Gazeteci.

Böyle görünüyorlar.

Ama İsrail'in siyonist emellerine para karşılığı destek veriyorlar.

Hastane bombalanır.

Çocuklar parçalanır.

Bunlar yine ""ama öyle ama böyle"" havasında.

Yüzlerine bak, tanırsın.

Vazifelerini yaparken açığa çıktılar.

Artık gizlenemezler.

Sapkın ""Evanjelik-Siyonist İttifakı"" ve destekçileri için filmin sonuna geldik.

Dünya uyanışta.

Her ülkede Filistin'i destekleyen İsrail'i lanetleyen hareketler yayılıyor.

Daha da genişleyecek.

Allah insana vicdan vermiş çünkü...

Zulmün, adaletsizliğin, soykırımın yanında saf tutmak paralı ajanlar için bile eskisi kadar kolay değil, olmayacak.

Bunun adı: Küresel uyanış...

Bir sonraki safha: İnsanlığın dirilişi...

Bugün Ortadoğu...

Yarın tüm mazlum coğrafyalar...

Sömürülenler, vatanlarından sürülenler, zenginlikleri ellerinden alınanlar...

Bir avuç kan emicinin çıkarları uğruna yokluğa mahkum edilenler...

Haklının hakkını alacağı zalimin zulmünde boğulacağı günler yaklaşıyor.

Bir kuru temenni değil bu!

Her yere bakın...

Avrupa'daki meydanlara...

ABD sokaklarına.

Uzak Asya'ya, Avrupa'ya...

Hepsinde ""yeter artık"" kararlılığı...

Hepsinde adalet çığlığı...

İnanç, ırk, renk, yaşam tarzı farkı olsa da insanlık ortak paydasında bir büyük ittifak kendiliğinden kuruluyor.

Yüreklerde...

Zihinlerde...

Bugün sloganlarda ama yarın mutlaka yönetimlerde.

Şimdi bu kıvılcımları körükleme vaktidir.

Dayanışmayı sınırsızlaştırmanın mücadelesini ortaya koyma vaktidir.

Dünya'nın neresinde siyonist çeteye başkaldıran birileri varsa onlarla el ele tutuşma vaktidir.

Vazife bizde.

Bir kez daha: ÇARE TÜRKİYE UMUT ERDOĞAN..."
serkan fıçıcı,"Bugün saat 15.00'te İstanbul Atatürk Havalimanı'nda yapılacak Büyük Filistin Mitingi, katılacak olanlar için hem irade beyanı hem de fiili dua niteliği taşıdığı için önemli.

Zira, Filistin'de öldürülen masum sivillerin acısı kadar çaresizlik duygusu da yürekleri yaralıyor.

""Kimse neden bir şey yapamıyor"" sorusu içimize battı.

Çıkmıyor.

Bu böyle mi gidecek?

Eller, kollar bağlı mı kalacak?

Akan kan nasıl duracak?

İçtiğimiz bir bardak suyu ""zehir"" haline getiren sorular, sorular...

Bunca karanlığın arasında İsrail'in katliamlarına cephane taşıyan ABD ve onun dümen suyundaki Avrupa ülkelerinden yükselen sesler pek dikkat çekmiyor.

Çekmeli.

Batı başkentlerinde caddeleri, meydanları dolduran yüz binler İsrail'i lanetleyen eylemleriyle görebilenler için bir zaman sonra için neler olacağının işaretlerini veriyor.

Engellemeler sonuçsuz...

Yasaklamalar ters tepiyor.

Batı devletleri İsrail karşıtı eylemleri bastıramıyor.

Amerika'da, İngiltere'de, Fransa'da, Belçika'da, İsveç'te, Almanya'da protestolar devam ediyor.

Tribünlerde Filistin bayrakları...

Üniversitelerin bahçelerinde İsrail karşıtı sloganlar...

İnanıyoruz.

Hiç şüphe etmiyoruz.

Gazze'de ölen öldüğüyle kalmayacak.

Zalimlerin hesapları tutmadı.

Ellerindeki kanın kuruyacağını, herkesin olan biteni unutacağını zannettiler.

Yanıldılar.

İnsanlık vicdanı ayaklandı bir kez...

Artık geri dönüş yok.

Siyonist İsrail yaptığı katliamlarla kendisini dünyanın nefret objesi haline getirdi.

Soykırıma uğramış olmak sermayeleriydi.

Yıllar yılı tepe tepe kullandılar.

Yan bakanı ""anti-semitist"" olmakla suçladılar.

Kendilerini ""eleştirilemez"" kıldılar.

Ama buraya kadar...

Deniz bitti.

Yolun sonu göründü.

Ellerindeki tek sermaye artık geçer akçe değil.

Yeni nesiller Siyonist sapkınlığın ne olduğunu bilmiyordu.

Öğrenmeyen kalmadı.

Mimlendiler.

İnsanlık vicdanı hükmünü verdi.

Batı devletleri ne derse desin...

Küresel güç odakları hangi dümeni çevirirse çevirsin...

İsrail'in uyguladığı devlet terörü ve onu tetikleyen sapkın ""Evanjelik-Siyonist İttifakı"" için sonun başlangıcındayız.

Bugün İstanbul'da Büyük Filistin Mitingi ile arşa yükselecek duaların tüm mazlum coğrafyalarımızdaki acıları dindirecek bir süreci başlatması temennisiyle..."
serkan fıçıcı,"İstanbul Atatürk Havalimanındaydık.

İnsanlığın vicdanı Gazze'de katledilen masumlar için oradaydı.

Yaklaşık bir buçuk milyon vicdan sahibi İstanbullu ""meydanın boş olmadığını"" dosta düşmana gösterdi.

Türk ve Filistin bayrakları yan yana dalgalandı.

Dualar katliamların durması için arşa yükseldi.

Filistin'e destek sloganlarıyla alanı inleten yüzbinler Türkiye'nin hissiyatını yedi düvele göstermiş oldu.

Cumhurbaşkanı Erdoğan konuşmasında Dünya'ya seslendi.

İsrail'in ""savaş suçlusu"" ilan edileceğini açıkladı.

Filistin üzerinden ""din savaşı"" çıkarma peşinde koşanları uyardı.

""Ey Batı, siz yeniden bir Haçlı-Hilal mücadelesi mi estirmek istiyorsunuz. Eğer böyle bir gayretin içerisindeyseniz, bu millet ölmedi, dimdik ayakta. Libya'da neysek, Karabağ'da neysek, Ortadoğu'da oyuz"" ifadesiyle meydan okudu.

Hatta ""bir gece ansızın"" dedi.

Erdoğan'ın ""biz burada sadece Gazze'de yaşanan katliamı telin etmekle kalmıyoruz onunla birlikte kendi istiklalimizin ve istikbalimizin de müdafaasını yapıyoruz... İsrailli yöneticilerin en üst seviyede dile getirdiği kavramların altını kazıyın, hepsinin içinden ülkemiz topraklarını da kapsayan bir ihanet haritası çıkar"" sözü önemliydi.

Neden?

-Çünkü ""Vaat edilmiş topraklar"" rüyasına işaret etti.

-Çünkü ""Büyük İsrail Projesi""nin aslında Türkiye'yi hedef aldığına dikkat çekti.

""Batılı devletlerin sana borcu var ama Türkiye'nin yok, bu yüzden rahat konuşuyorum"" diyerek söylenmesi gereken ne varsa hepsini en üst perdeden dile getiren Erdoğan, Filistinli şair Mahmud Derviş'in şiiriyle Siyonist katillere seslendi:

Füze sizden, taş bizden

Kılıç sizden, kan bizden

Ateş sizden, can bizden

Saatlerinizi de alın vaktimizden

Ve defolun!

Nerede yaşayacaksanız yaşayın

Ama durmayın artık aramızda!

Nereden çağıracaksanız çağırın ecelinizi

Kirletmeyin güvercin ellerimizi

Çekin elinizi ekmeğimizden ve tuzumuzdan

Yaramızdan, suyumuzdan ve toprağımızdan

Alın hissenize düşeni de kanımızdan

Haydi defolun!

Ey kelimelerin ardı sıra gidenler!

Yüklenin sırtınıza isimlerinizi

Silin hatıralarımızdan tüm resimlerinizi

Ve defolun! "
serkan fıçıcı,"Okulları, hastaneleri bombalıyor.

Bebekleri öldürüyor.

Kural tanımıyor.

Ama attığı her adım ""bumerang"" gibi dönüp kendisini vuruyor.

İsrail uyguladığı soykırım politikası ile insanlığın ortak ""nefret objesi"" haline geldi.

Arkasına saklandığı maskelerin hepsi yırtıldı.

Haksız.

Hukuksuz.

Vicdansız.

Filistinliler ölümü ""hamd ve şükür"" ile karşılıyor.

İsyan yok.

İman var.

Teslim olmak yok.

Şehit olma arzusu var.

Gazze, tam inanmış insandan daha güçlüsünün olmadığını ispatlıyor.

Değerlerin değersizleştiği dünya şaşkın!

Bunca zulme, katliama rağmen neden Filistinliler pes etmiyor?

Nasıl oluyor da yeryüzünün en donanımlı ordusu Gazze'deki mücahitler ile baş edemiyor?

Sabır.

Metanet.

Dirayet.

Bu gücün kaynağı nedir?

Dünya işte bu sorunun yanıtını arıyor.

Özellikle dünyanın dört bir yanındaki gençler...

Okuyorlar.

Araştırıyorlar.

Gazze'de ölümü gülümseyerek karşılayan insanların dillerinden düşmeyen Kur'an ayetlerini merak ediyorlar.

Sorguladıkça gerçeklerle yüzleşiyorlar.

Bugüne kadar Müslümanlarla ilgili anlatılmış yalanları fark ediyorlar.

Aradıkları adaleti, şefkati, merhametin adresi ile tanışıyorlar.

Ve ""İslam"" diyorlar...

İsrail bir aydır sürdürdüğü katliamlarla insanlığın gözünü açtı.

Belki 30 yıl tüm imkanlar seferber edilip ""Siyonizm gerçeği"" anlatılmak istense bu kadar etkili olmazdı.

Bilmeyen kalmadı.

Siyonistlerin siyaseti çöktü.

Kurdukları ""korku imparatorluğu"" çözüldü.

Şimdi ticaretleri de yerle bir olacak.

Her yerde Siyonistlerin ürünlerine ""boykot"" var.

Daha da yaygınlaşacak.

Paraya tapan zalimlerin putlarını kıran İbrahimlere selam olsun... "
serkan fıçıcı,"Cumhurbaşkanı Erdoğan Kazakistan ziyareti dönüşünde önemli açıklamalar yaptı.

Özellikle ""İsrail'in nasıl pes edeceğine"" dair ifadeleri sadece içeride değil Dünya genelinde yaygınlaşan ""siyonizm karşıtı"" hareketlerin önemine işaret ediyor.

Erdoğan ""İsrail'in barbarlığının sadece Tevrat'ta değil hiçbir inançta yerinin olmadığının insanlara anlatılmasına ihtiyaç var....Bu savaşı bitirmeye devletlerin gücü tabii ki yeterlidir ancak bu savaşı halkların vicdanı sona erdirecektir. Mazlumların sesine kulak veren milyonların haykırışları İsrail'e pes ettirecektir"" sözleriyle yeni bir sürece işaret ediyor.

Buna ""küresel vicdan ayaklanması"" diyebiliriz.

İsrail'in katliamlarına karşı insanlıktan yana tavır gösterenlerin tek yürek olacağı bir büyük ittifak ufukta görünüyor.

Bayrak elimizde...

Vazife bizde!
KURU GÜRÜLTAY!

CHP'nin kurultayı ile ilgili CHP'li hukukçu Uğur Poyraz ""kim seçilirse seçilsin ben heyecanlanmıyorum. Yüzde 90 elim kırılsın der yine CHP'ye oy verir. Bizim seçmen kitlemiz bilimsel şunsal, bunsal değildir. Zaten ilimle, bilimle de tarif edilemiyor ne ekolümüz ne siyasetimiz. Çünkü biz akıldan çok gönülle bağlıyız"" demiş.

Uzatmasına gerek yoktu aslında.

""Kuru Gürültay"" demesi yeterliydi.
ROTA

Eskişehir Milletvekili Nebi Hatipoğlu İyi Parti'den istifa etti.

Neden?

-Partisinin genel merkezini uyarmış.

""HDP ve CHP ile ortaklık yanlış"" demiş.

Hatta milliyetçi-muhafazakar cephede yani Cumhur İttifakı içinde yer almayı önermiş.

Ama...

İyi Parti bu önerileri reddetmiş.

Hal böyle olunca Nebi Hatipoğlu için istifadan başka seçenek kalmamış.

Şimdi ne olacak?

-Önerdiğini yapması en yüksek ihtimal.

Yani...

Hatipoğlu ""Cumhur İttifakı""na katılabilir.

Siyasette ""rota""yı seçmen belirler.

Son seçimler İyi Parti çatısı altındakiler için ""konumlanma"" sıkıntısını bariz şekilde ortaya koydu.

Akşener bile ""seçim süreci boyunca PKK ile birlikte hareket etmediğimizi anlatmak zorunda kaldık"" dediğine göre...

Nebi Hatipoğlu'nun açtığı yol ""doğru adres"" arayanlar için güzergah oluşturabilir. "
serkan fıçıcı,"Kılıçdaroğlu gitti, Özgür Özel geldi.

Bir şey değişir mi?

-Zor.

Neden?

Çünkü Özgür Özel ama...

""Özgür"" de değil ""Özel"" de...

Nasıl?

Özgür değil, çünkü İmamoğlu'nun emrinde...

Özel değil, Kılıçdaroğlu'nun yaptığı her şeye ortak!

Peki ne değişti?

-Delege pazarının havası...

CHP'lilerce ortaya atılan iddialara bakılırsa ""delege"" sağlam kazanmış!

Bundan sonra ne olur?

-Kılıçdaroğlu'na yakın isimler biraz bekler.

Sonra?

-Parti ""bölünme"" sürecine girer.

Ne zaman?

-Yerel seçimlerde adaylar belirlenirken.

İstanbul'da İmamoğlu ile kavgalı CHP'li ilçe belediye başkanlarını biliyoruz.

Diğer şehirlerde de benzer durumlar var.

Kılıçdaroğlu'nun belirgin bir tarzının olmamasından kaynaklanan, esnek, her şekle girebilen yapısı avantajdı.

Böylelikle partideki tüm klikleri bir arada tutabilmek mümkün oluyordu.

Özgür Özel istese de bunu yapamaz.

Çünkü İmamoğlu izin vermez.

Ayrıca...

TBMM'deki CHP grubunda Kılıçdaroğlu'na yakın milletvekillerinin nasıl bir rota tutacaklarını bilmiyoruz.

Mustafa Sarıgül ilk günden rest çekti.

İlhan Kesici gibi ""İmamoğlu ile devam etmesi mümkün görünmeyen"" isimlerin ne yapacağı da merak konusu...

Kimse CHP'nin son 10 yılına damgasını vuran ""10 Aralıkçılar"" ekibinin boş duracağını sanmasın.

Kulağımıza gelenlere bakılırsa alttan alta ""yeni oluşum"" hazırlığı devam ediyor.

Hepsi bir yana...

Yakından tanıyanlar Kılıçdaroğlu için ne diyor?

-Sakin görünür ama kincidir...

Bunun yansımalarını üç vakte kadar görmeye başlarız."
serkan fıçıcı,"Özgür Karabat.

CHP milletvekili.

Bildiğimiz tek özelliği var.

Nedir?

İmamoğlu yönetimindeki İBB'de belediye otobüslerinin bakım ve onarım ihalelerini bu şahsın muhasebesini tuttuğu bir şirket alıyor.

Şimdiye kadar onlarca ihale yapılmış.

Hepsini aynı firma almış.

Toplam tutar 4.1 milyar liraya ulaşıyor.

Eski hesapla 4 katrilyondan fazla...
***

Bu Özgür Karabat'ın komik tarafları da var.

CHP kurultayı öncesinde anket yayınladı.

İmamoğlu'nun ""%64 ile İstanbul'u kazanacağını"" ileri sürdü.

Alay konusu oldu.

Herkes İBB'nin yanan, çatlayan, patlayan, duman çıkartan, amuda kalkan, yoldan çıkan, sırt üstü sürünen, ters takla atan otobüslerini hatırlayıp güldü.

Çünkü bu otobüsler ile Özgür Karabat birlikte anılıyor.
***

Uydurmuyoruz.

İBB Meclisi Hukuk Komisyonu Başkanı Muhammet Kaynar defalarca açıkladı.

Belge, belge...

Rakam, rakam...

Gerçekleri ortaya koydu.

Hiçbirine cevap gelmedi.

Al sana para.

Otobüslerin bakım onarımını yap.

Otobüsler burada.

Hepsi bakımsız.

Para nerede?
***

İBB'de otobüs bakım ve onarım işlerini bilen, iyi yetişmiş tecrübeli kim varsa kovdular.

Sorsan ""liyakat"" derler.

Yıl 2020, 133 bin...

Yıl 2021, 157 bin...

Yıl 2022, 247 bin...

Ne bunlar?

İBB otobüslerinin yaptığı arızaların sayısı...
***

Saymakla bitmiyor.

İstanbullu saymayı bıraktı saydırmaya başladı.

Bu arada çok ilginç bir şey daha oldu.

Bu Özgür Karabat CHP'nin yeni genel başkanı Özgür Özel tarafından parti yönetimine ""sayman"" olarak atandı.

CHP'nin paralarını sayacakmış.

İmamoğlu sayesinde İBB'de kazandığı ""sayma"" tecrübesini şimdi CHP Genel Merkezi'ne yansıtacak.

Değişim mi diyordunuz? "
serkan fıçıcı,"Cumhurbaşkanı Erdoğan Almanya'da ne yaptı?

-İnsanlık vicdanının ""Gazze'de soykırım dursun"" çığlığını ""siyonizme esir düşmüş"" sözde Dünya liderlerinin, küresel medya devlerinin, emperyalist kodamanların yüzüne çarptı.

Birileri şimdi yine ""ne faydası var"" diye homurdanacak.

Kendi hallerine bırakın.

Siyonist katillerin ""söz"" ile kurdukları korku imparatorluğu önce ""söz"" ile yıkılacak.

Yalanları yüzlerine vuruldukça hakikat karşısında nasıl da güçsüz oldukları anlaşılacak.

Sadece Gazze'yi değil tüm insanlığı içinde debelendiği esaretten Erdoğan'ın sergilediği cesaret kurtaracak.

Belki bugün, yarın değil ama bir gün mutlaka!

CHP BİLDİĞİN CHP!

Özgür Özel genel başkan olabilmek için söz verdi.

Ne dedi?

-Ön seçim...

Sonra?

-Vazgeçti.

Sebep?

-Yerel seçimler yaklaşmış.

Vakit daralmış.

Ön seçim yapılırsa belediye başkan adaylarına ""fotoğraf çektirmek için"" zaman kalmıyormuş.

Kurultaydan önce ön seçim için ""namus ve şeref sözü"" vermişti.

Sadece 6 gün sonra döndü.

Şaşırtmadı.

Daha önce de köylülere ""traktör"" dağıtacaktı.

Unuttu.

Yani ilkeli tutumunu sürdürüyor.

Neyse, o!

""Yaparım"" der ama yapmaz.

Yine aynı hikaye...

Tutarlı yani..

Kime nasıl tutturabilirse!

Eğer ""yaparım"" dediklerini yaparsa sıkıntı...

Aslında CHP'lilerin bu ""ön seçim"" işini dert etmelerine gerek yok.

Neden?

-Çünkü ön seçim yapılacak.

İmamoğlu önden seçecek.

İtiraz eden de olmayacak.

CHP delegesi kurultayı ""kazançla"" kapattı.

CHP medyası da aynı ""kazanç"" duygusuyla hareket ettiğine göre...

Değişimden değişim beğen!

AKŞENER NE YAPIYOR?

Herhalde sadece kendisi biliyor.

İyi Parti eğer gerçekten CHP boyunduruğundan kurtulma çabası içindeyse, bunu çok net ve geri dönülmesi teklif dahi edilemez kesinlikte ilan etmeli.

Ne işe yarar?

-Hiç değilse CHP'li gazetecilerin günlerdir Akşener'e yönelik dur durak bilmeyen ""yıpratarak boyun eğdirme"" hedefli saldırıları biter.

Az kazanç mı?"
serkan fıçıcı,"Haberler...

Yorumlar...

Analizler...

İnsanlık tek bir sorunun yanıtını arıyor.

Filistin'de ne olacak?

İsrail'in uyguladığı soykırım ""sürdürülemez"" sınırını çoktan aştı.

Dünya çare arıyor.

Tüm başkentlerde bir numaralı gündem bu...

Diplomatik girişimler çözüme odaklanmış durumda.

Ve eğer ""denge değiştirecek ölçekte sabotajlar"" yaşanmazsa sonuca yaklaştığımızı görüyoruz.

Güvenlik, diplomasi ve istihbarat boyutları ile sürecin içinde olanlardan edindiğimiz izlenimler...

Açık kaynaklara yansıyan bilgiler...

Ve sahadaki gelişmeler...

İsim, resim belirtmeden, en sade ve anlaşılır şekilde ifade edelim.

Fazla uzak olmayan bir gelecekte başkenti Doğu Kudüs olan Bağımsız Filistin Devleti hayata geçebilir.

Şartlar bunu zorunlu kılıyor.

Uluslararası mutabakat sağlanmak üzere...

Devam eden diplomatik çabalar sonuç verirse geçiş sürecinin sağlıklı işlemesi için ""uluslararası barış gücünün"" devreye girmesi en yüksek ihtimal...

Toprak bütünlüğüne sahip, kendisini savunma imkanına kavuşmuş Bağımsız Filistin Devleti sayesinde Filistinlilerin güvenliği teminat altına alınırsa Hamas silah bırakabilir.

Kolay değil...

Ama süreç oraya doğru ilerliyor.

""Esir takası"" vesilesi ile üzerinde yürünebilecek bir zemin oluşturuldu.

Doğrusu İsrail buna mecbur kaldı.

""Gazze'yi düşürme"" planı tutmadı.

Hatta Siyonizm'in esareti altında olanlar hariç çoğunluk ""Filistin'in haklılığında"" birleşti.

İnsanlık vicdanı İsrail'i de ona destek verenleri de yargılayıp mahkum etti.

Küresel kamuoyu etrafındaki Siyonist abluka yeniden tesis edilemeyecek şekilde kırıldı.

Batı'nın hukuk, demokrasi, insan hakları ve özgürlükler üzerinden anlattığı hikayenin sonuna geldiğimiz gerçeği, duyargaları nasırlaşmamış zihinlerce karara bağlanıp hüküm altına alındı.

Hayasızca saldırdılar.

Katliam üstüne katliam yaptılar.

Soykırım uyguladılar.

Şimdi nesiller boyu devam edecek haklı öfkenin gücü karşısında paçalarını kurtarabilmenin yollarını arayacaklar.

Attılar.

Tutmadı.

Döndü kendilerini vurdu.

Bumerang etkisinin en güçlü işaretlerini ABD'de görüyoruz.

Biden ""koşulsuz destek"" tavrıyla intihar etti.

ABD'deki anketler ""Netanyahu suçlu ve Biden da suç ortağı"" algısının yaygınlığını ortaya koyuyor.

İşgalci İsrail hükümeti bataklığın içinde debelenirken en büyük destekçisi ABD yönetimini de aynı bataklığın içine sürükledi.

Çamur gırtlaklarına kadar dayandı.

Vakitleri her geçen gün daralmaya devam ediyor.

Ya çözecekler.

Ya çözülecekler...

Başka ihtimal yok."
serkan fıçıcı,"Haberler...

Yorumlar...

Analizler...

İnsanlık tek bir sorunun yanıtını arıyor.

Filistin'de ne olacak?

İsrail'in uyguladığı soykırım ""sürdürülemez"" sınırını çoktan aştı.

Dünya çare arıyor.

Tüm başkentlerde bir numaralı gündem bu...

Diplomatik girişimler çözüme odaklanmış durumda.

Ve eğer ""denge değiştirecek ölçekte sabotajlar"" yaşanmazsa sonuca yaklaştığımızı görüyoruz.

Güvenlik, diplomasi ve istihbarat boyutları ile sürecin içinde olanlardan edindiğimiz izlenimler...

Açık kaynaklara yansıyan bilgiler...

Ve sahadaki gelişmeler...

İsim, resim belirtmeden, en sade ve anlaşılır şekilde ifade edelim.

Fazla uzak olmayan bir gelecekte başkenti Doğu Kudüs olan Bağımsız Filistin Devleti hayata geçebilir.

Şartlar bunu zorunlu kılıyor.

Uluslararası mutabakat sağlanmak üzere...

Devam eden diplomatik çabalar sonuç verirse geçiş sürecinin sağlıklı işlemesi için ""uluslararası barış gücünün"" devreye girmesi en yüksek ihtimal...

Toprak bütünlüğüne sahip, kendisini savunma imkanına kavuşmuş Bağımsız Filistin Devleti sayesinde Filistinlilerin güvenliği teminat altına alınırsa Hamas silah bırakabilir.

Kolay değil...

Ama süreç oraya doğru ilerliyor.

""Esir takası"" vesilesi ile üzerinde yürünebilecek bir zemin oluşturuldu.

Doğrusu İsrail buna mecbur kaldı.

""Gazze'yi düşürme"" planı tutmadı.

Hatta Siyonizm'in esareti altında olanlar hariç çoğunluk ""Filistin'in haklılığında"" birleşti.

İnsanlık vicdanı İsrail'i de ona destek verenleri de yargılayıp mahkum etti.

Küresel kamuoyu etrafındaki Siyonist abluka yeniden tesis edilemeyecek şekilde kırıldı.

Batı'nın hukuk, demokrasi, insan hakları ve özgürlükler üzerinden anlattığı hikayenin sonuna geldiğimiz gerçeği, duyargaları nasırlaşmamış zihinlerce karara bağlanıp hüküm altına alındı.

Hayasızca saldırdılar.

Katliam üstüne katliam yaptılar.

Soykırım uyguladılar.

Şimdi nesiller boyu devam edecek haklı öfkenin gücü karşısında paçalarını kurtarabilmenin yollarını arayacaklar.

Attılar.

Tutmadı.

Döndü kendilerini vurdu.

Bumerang etkisinin en güçlü işaretlerini ABD'de görüyoruz.

Biden ""koşulsuz destek"" tavrıyla intihar etti.

ABD'deki anketler ""Netanyahu suçlu ve Biden da suç ortağı"" algısının yaygınlığını ortaya koyuyor.

İşgalci İsrail hükümeti bataklığın içinde debelenirken en büyük destekçisi ABD yönetimini de aynı bataklığın içine sürükledi.

Çamur gırtlaklarına kadar dayandı.

Vakitleri her geçen gün daralmaya devam ediyor.

Ya çözecekler.

Ya çözülecekler...

Başka ihtimal yok."
serkan fıçıcı,"Seçim bitti.

CHP yine kaybetti.

Kılıçdaroğlu'na ayrılan sürenin sonuna gelindi.

Değiştirdiler.

CHP delegesinin ikna edilmesi gerekiyordu.

Yöntem olarak İmamoğlu'nun ""ileri belediyecilik teknikleri"" tercih edildi.

Kılıçdaroğlu ""Gandi Kemal"" diye tanındığı için parola ""Gandi'yi İndir"" olarak belirlendi.

Delege indirdi Gandi'yi...

Ve bu tarihi gelişme siyaset literatürümüze halk deyimiyle ""İndir-a-Gandi Vakası"" olarak girmiş oldu.

Muhalefet CHP'den ibaret değil ya...

Şimdi sırada İyi Parti var.

Orası da dizayn edilecek.

Yöntem biraz farklı.

Sallayacaklar.

Sarsacaklar.

Ya CHP ile ittifaka yeniden ""evet"" denecek.

Ya da krizlerin, skandalların sonu gelmeyecek.

Akşener'in lakabı neydi?

-Abla...

Bu yüzden parola ""Ablayı Sindir"" olabilir.

Kafiye şart...

Gandi'yi indir...

Abla'yı sindir...

Uyumlu.

Akşener ""MASA"" krizi ile hatırlanıyor ya...

Bakın yine kafiye yaptılar.

Sallamaya ""KASA""dan başladılar.

İfşaatlar...

İtiraflar...

Memleket işi gücü bıraktı, ""İyi Parti'nin kasasına girip çıkanı"" tartışıyor.

Anladığımız kadarıyla ortada bir ""söğüş"" olayı var.

Bu yüzden parti içinde ""dövüş"" bitmiyor.

Ama yine de tam olarak neyin ne olduğunu bilen yok.

İmamoğlu'nun gölgesinde serinleyen gazeteciler Akşener'e tam kadro saldırıyor.

Akşener bu gazetecilere ""gidin İmamoğlu'na sorun ben ondan para almadım ama eğer İyi Parti'den birilerine para verdiyse açıklasın"" diye çıkışıyor.

Tam bu sırada Akşener düne kadar İmamoğlu'ndan bile çok sevdiği Ümit Dikbayır'ı taciz ile suçluyor.

Dikbayır ""Akşener belediyelerden para alanları merak ediyorsa makam odasının 3 metre ilerisine baksın"" diye adres tarif ediyor.

Kafalar karışıyor.

Obskürantizm zirve yapıyor.

Şimdi bütün bunları koyalım bir kenara...

Türkiye fazla değil birkaç ay sonra yerel seçime gidecek.

Muhalefetin genel seçimden ""ders almış hali"" bu ise...

Görünen yerel seçim kılavuz ister mi?"
serkan fıçıcı,"CHP yerel seçimlerde İyi Parti ile ittifak istiyor.

Özgür Özel gitti Akşener'in kapısını çaldı.

Görüştüler.

Akşener ""ben bilmem GİK bilir"" dedi.

Pazartesi yani iki gün sonra dananın kuyruğu kopacak.

İyi Parti'nin Genel İdare Kurulu toplanacak.

Yerel seçimlerde ""CHP ile ittifak yapılıp yapılmayacağına"" karar verecek.

Son seçimlerin ardından İyi Parti kararlı bir görüntü sergiledi.

Neydi?

-Hür ve müstakil siyaset...

İttifak yok.

""Özü başına"" yola devam...

İyi Parti tüm şehirlerde seçime kendi adayları ile girecek.

İstanbul ve Ankara dahil...

Bunları dinledik.

Dinlerken ""acaba"" demekten kendimizi alamadık.

Zira Akşener'in ""gel-git"" tavrını daha önce de gördük.

""Kumar masası"" dedi.

Terk etti.

Sonra gitti yine oturdu.

Şimdi de benzer bir durum yaşanır mı?

Önümüzdeki 48 saat içinde bu sorunun yanıtı netleşecek.

Nasıl olacak?

Akşener'in ""Pazartesi günü Genel İdare Kurulu'na soracağız"" yaklaşımı İyi Parti'nin son haftalarda sergilemeye çalıştığı kendince ""kararlı"" tutumu boşa çıkarıyor.

Neyi soracak?

Günlerdir ""hür ve müstakil siyaset"" lafları boş yere mi sarf edildi?

Madem Genel İdare Kurulu karar verecekti bugüne kadar ""İyi Parti İstanbul ve Ankara dahil her şehirde yerel seçime kendi adayları ile girecek"" türküsü neden söylendi?

Gelelim asıl soruya...

Önümüzdeki iki günde ne olması bekleniyor?

CHP ile ""kesinlikle"" ittifak istemeyen İyi Parti Genel İdare Kurulu üyeleri ne sebeple karar değiştirecekler?

Kimin ne dediği belli...

Hepsi biliniyor.

İyi Parti Genel İdare Kurulu üyeleri için kritik 48 saat...

Özellikle bugüne kadar ""CHP ile ittifaka hayır"" diyen üyeler için...

Çünkü karşılarına ömür boyu ""ne oldu da iki günde tavrın değişti"" sorusu çıkacak.

Kimse hikaye anlatmasın.

Fotoğraf net...

Akşener, İmamoğlu'na ""İyi Parti Genel İdare Kurulu üyelerini ikna et"" demeye getirdi.

Süre kısa...

İmamoğlu'nun ikna kabiliyeti yüksek.

CHP kurultayında gördük.

Delege bir anda tavır değiştirdi.

Kılıçdaroğlu devrildi, gitti.

Kronometre çalışıyor.

Kaldı sadece 2 gün...

Bakalım İmamoğlu İP'in GİK'ini ikna edebilecek mi?"
serkan fıçıcı,"Memduh Tağmaç...

Eski Genelkurmay Başkanı.

""Altımı tutamıyorum"" sözü tarihe geçti.

1971...

Muhtıra öncesi...

Tağmaç, Türk Silahlı Kuvvetlerinin alt kademelerindeki subaylara söz geçiremediğini ""altımı tutamıyorum"" sözüyle ortaya koymuştu.

O gün bugündür hatırlanır.

İyi Parti'nin Genel İdare Kurulu yarın toplanacak.

CHP ile ittifak tartışılacak.

Günlerdir dinlediğimiz ""Hür ve Müstakil Siyaset"" lafları boş mu dolu mu?

Eğer düne kadar ""hayır"" tavrı sergileyenler yarın ""evet"" demeye başlarsa bu ""keskin dönüşün"" sebebi çok merak edilecek.

Akşener topu GİK'e atmayabilirdi.

CHP Genel Başkanı Özgür Özel'in ne için geleceği belliydi.

Randevu talebi gelince GİK'i toplayıp kararı netleştirdikten sonra Özgür Özel ile görüşebilirdi.

Yapmadı.

İhtimal senaryosu...

Aylardır ""ittifak yok"" diyen Akşener yarın çıkıp ""İmamoğlu ile Yavaş'a destek"" açıklaması yapabilir.

İzah ederken de ""ben özü başına, her ilde kendi adayımızla, hür ve müstakil siyaset dedim ama arkadaşlar farklı yönde karar verdi, elimden bir şey gelmez"" gibi sözler sarf edebilir.

Bu durumda kimse çıkıp ""Ey Akşener nerede kaldı senin liderliğin"" diye sormaz.

Çünkü CHP medyası ""parti içi demokrasi"" güzellemeleriyle Akşener'i rahatlatır.

Haftalardır CHP'li gazeteciler tarafından yerden yere vurulan Akşener bir bakmışsınız göklere yükselmiş.

Yani.

Görüntüyü kurtarırlar.

Milletin aklıyla alay etmenin faturasını ödemekten ise kurtulamazlar.

Tarih dönemin Genelkurmay Başkanı Memduh Tağmaç'ı ne diye yazdı?

- ""Altını tutamayan general""...

İyi Parti ""tek başına"" iddiasından vazgeçerse...

Akşener'i de benzer bir durum bekliyor:

""Genel İdare Kurulu'nu tutamayan lider""...

Yani...

Genel başkanlığa fiilen veda!

Çünkü İmamoğlu ""canlı"" ikna teknikleri ile GİK'i ele geçirebilirse İyi Parti'yi oyuncağı haline getirmiş olacak.

Bu durumda Akşener'in de hiçbir hükmü kalmayacak.

İyi Parti işte böylesine kritik bir eşikte duruyor.

Şakası yok.

İlke ve prensipleri çürüten ""al-ver"" tarzı pazarlık siyaseti kaybetmeye ve kaybettirmeye mahkumdur.

Anlayan anlar.

Anlamayan ağlar!"
serkan fıçıcı,"Henüz kimse inanmıyor?

Neye?

-İyi Parti'nin yerel seçimlere ""ittifaksız"" gireceğine.

Akşener'in tavrı net, üslubu sert.

Ama ""Masa""dan kalan sabıkası dert!

Yine ""geri vites"" yapar mı?

-Kimse ""evet"" ya da ""hayır"" diyemiyor.

CHP medyasının Akşener'e yönelik saldırılarına bakarsak ""köprüler atılmış"" gibi görünüyor.

Gerçi ""masa"" krizinde de benzer durumlar yaşanmıştı.

Akşener onca hakareti sineye çekmişti.

Bakalım bu sefer ne yapacak?
***

Muhalefetteki sıkıntı CHP'nin ""sağ tarafı"" ile sınırlı değil.

Aynı durum sol taraf yani HEDEP için de geçerli.

Zira bu parti de seçime ""CHP ile ittifak yapmadan girebileceğine dair sinyaller"" veriyor.

Hesapta tüm şehirlerde kendi adaylarını gösterecekler.

Ama İyi Parti'ye ""acaba"" temkiniyle yaklaşanlar HEDEP'e karşı da benzer duygular içinde.

İstanbul, Ankara ve İzmir...

Bu 3 şehirde CHP'nin ensesinde yıllardır aynı kılıç sallanıp duruyor.

CHP'ye ""seçimi bizim sayemizde kazandın"" diyebilme lüksünden söz ediyoruz.

HEDEP bundan niye vazgeçsin?

CHP'li belediyeleri babalarının çiftliği gibi kullanmaktan bıkmış olabilirler mi?
***

Yerel seçimlere doğru muhalefet sorunlu...

Göz gözü görmüyor.

Neyin ne olduğu anlaşılmıyor.

Sorular üst üste yığıldı.

Verilen cevaplar kimseyi tatmin etmeyince meydan senaryolara kalıyor.

Mesela o senaryolardan biri...

Nedir?

-Cumhur İttifakı'nı rehavete sürükleme amaçlı yeni bir taktik çaba var?

Nasıl?

-İyi Parti ve HEDEP önce adaylarını ilan edecek.

Takvimler 20 Şubat'ı yani ""adaylıktan vazgeçmek için son günü"" gösterdiğinde ise bir gündem oluşturulup bu adaylar geri çekilecek.

Buna benzer sayısız yorum ortalıkta dolaşıyor.

Galiba 20 Şubat gelmeden muhalefetteki belirsizlik ortadan kalkmayacak. "
serkan fıçıcı,"Gazze'de kim soykırım yapıyor?

-İsrail...

Nasıl yapıyor?

-ABD'nin desteği ile...

Verdiği bombalarla...

Eğer ABD ""dur"" dese...

İsrail kılını kıpırdatamaz.

Yapmıyor.

Aksine ""katliama devam"" diyor.

Öyleyse...

Gazze'deki soykırımın tek suçlusu İsrail değildir.

ABD suça ortaktır.
***

Eller, kollar bağlı...

Niye?

-Çünkü ABD ""İsrail'e dokunanı vururum"" diye tehdit ediyor.

Çünkü ABD, Birleşmiş Milletleri kilitliyor.
***

Söz buraya varınca, gel de Aşık Mahzuni Şerif'in o şiirini hatırlama!

""Bütün insanlık adına

Amerika katil katil

Hukuk yapar kendi teper

Amerika katil katil
***

Genç ihtiyar gebe kadın

Öldürmedik bırakmadın

Tarihin ırzına kıydın

Amerika katil katil
***

Satın aldın devletleri

Kuşlara taktın ipleri

Her kapıda kilitleri

Amerika katil katil
***

Filistin'de vatan mücadelesi veren bir avuç mücahide dua etmeye...

Gazze'ye yardım ulaştırmaya...

Siyonizme destek veren markaları boykota...

Dünya'nın her yerinde soykırıma karşı çıkan vicdan sahipleri ile dayanışmaya...

Çocuklara, gençlere durmadan, yorulmadan siyonizm sapkınlığını anlatmaya...

DEVAM "
taceddin kutay,"B.

Elbette Protestan zihnini anlamaya, Luther'in birkaç metnini okumak kâfi gelmez. Wycliff, Hus, Zwingli, Calvin hatta Thomas Müntzer gibi isimlerin, bu zihnin gelişim safhasına fikirleri ve aksiyonlarıyla önemli katkılar sağladıkları, daha sonraki dönemlerde püritenlikten pentikostacılığa hatta Yehova şahitliğine ve Mormonluğa varacak mühim yaklaşımlar geliştirdikleri muhakkaktır. Buna karşın inanca yaklaşım bakımından bu yazıda zikredilecek misal mühimdir. Bu zaviyeden değerlendirmenizi rica ederim.

Luteranlık başta olmak üzere Protestanlığın, Hıristiyanlık içinde rasyonel bir kırılma olduğuna yönelik öne sürülen savların sert bir kayaya çarpmışçasına önünde tevakkuf ettikleri bir mesele vardır. Bu mesele, Luther'in ""Inkarnasyon yaklaşımı""dır. Evvelce bir vesileyle aktardığım bu yaklaşımı şöylece özetlemek mümkündür:

Tanrı'nın ete büründüğü ve İsa suretinde dünyaya gelerek insanoğlunu kurtardığı kabulü, Hıristiyanlığın temel inanç esasıdır. Luther, sorgulanamaz bu inancı masaya yatırırken bir suale cevap bulmak durumunda kalmıştır: Yaratıcının, yaratılmışlık seviyesine inerek insan olduğunu kabul etmek, Tanrı'nın kategorik olarak başkalaştığını kabul etmektir. O halde ""Tanrı insan oldu"" önermesi ""Tanrı eşek oldu"" önermesinden farksızdır. Çünkü, insan ile eşek yaratılmışlık anlamında birbirinden farksız iki canlıdır, insanın eşeğe olan üstünlüğü, yaratıcıdan kategorik olarak farklı oldukları ve aynı kategoride bulundukları hakikatini değiştirmez. Evet, insan yaratılmışlık hududunda eşeğe faiktir, fakat madem mesele yaratılmışlıktır, o halde eşek de faik olabilir.

Şu halde, Tanrı'nın insan olduğunu kabul etmek akıl işi değildir. Öyleyse, inkarnasyon, yani Tanrı'nın ete bürünmesi rasyonel olarak inanılabilecek bir şey değildir. İnanılabilecek en irrasyonel şeye ""sadece inanırız ve ikrar ederiz"" der Luther. Rasyonel bir izah aramak beyhudedir.

Protestan zihninin İsrail'e olan zaafını izah eden bir misal olarak görülmeyebilir, lakin meselenin başlangıcı tam olarak burasıdır.

Elbette detaylı bir Luteran teolojisi analizi yapabilme imkanımız yok. Lakin şu hattı dikkatlice takip edersek doğru noktaya ulaşabiliriz: Luther'in beş ""Sola""sı, Kutsal Kitaba rasyonel yaklaşım sergileyerek bir zihin inşası prensibine dayanır. Bu rasyonalite, inancın ve gündelik hayatın bütün teknik safhalarında tatbik edilir ve dünyevi başarı bu rasyonel temeller üzerine inşa edilir. Weber, Protestan aklını okumaya işte tam olarak bu safhadan sonra başlar. Alman sosyoloğun muhatabı, Protestanlar nasıl zenginleşir, neden tahsil oranları yüksektir, dünyevi başarılarının sırrı nedir gibi sorulardır. Buna karşın inancın en temel noktaları ve kendilerine sunulan ana kaidelerle ilgili rasyonel bir yaklaşım geliştirilmez. Burası çok mühimdir, zira rasyonel olmayı tatbikatının temeline koymuş olan ile böyle bir talebi olmayanın irrasyonel anları aynı seyri takip etmez. Tahsil görmüş cehaletin daha kara bir cehalet olması misali, rasyonelin irrasyonel alanı daha kesif bir sorgusuzluk gerektirir. Günümüz Protestan zihnini, Kitab-ı Mukaddes'teki İsrail vurgusu üzerinden, İsrail zulüm ve terörüne iman üzerinden rapteden işte bu kesif sorgusuzluktur. Zira Protestan zihni, teknik meselelere son derece analitik yaklaşırken, imani meslelere karşı alabildiğine yobazdır. Bu yobazlığın İngiltere'de püritenliği, Amerika'da ise fundamentalist aşırılığı doğurduğu malumumuz. İsrail terörüne karşı olan körlüğün, aşırılığa karşı bu yatkınlıktan doğduğunu ifade edelim. İmani bir gereklilik olarak İsrailcilik, bu körlükle birleşince sorgusuz bir desteğin verilmesi tabii hale geliyor."
taceddin kutay,"B.

Batı'nın İsrail'e olan desteğini, salt devlet desteğinden ibaret görmemelidir. Aksine Batı toplumları, elbette geniş toplumsal mutabakattan mahrum biçimde, çoğunlukla İsrail'in arkasında durmaktadır. Gallup'un yakın dönemde binin üzerinde ABD vatandaşı arasında yaptığı araştırma, makbul vatandaş sınıfındaki Amerikalıların ekseriyetinin İsrail barbarlığını desteklediğini ortaya koydu. Makbul vatandaş tanımının karşılığı olan Amerikan, beyaz, Anglo-sakson, Protestan, orta seviye eğitime sahip kitle genel olarak İsrail'e destek vermekte. Makbul vatandaş tanımının yalnızca kimliksel bir aidiyete matuf olmadığını, aksine bu kimliğin sizi müheyya kıldığı bir zihni refleksin tarifi olduğunu ortaya koyması bakımından kâfi mikyastır.

Evvela Protestanlık, özellikle günümüzde, içinde İsrail zaafı barındıran bir düşünüş ve yaşayış şeklini takipçilerine sunar. Katolik toplumlarda İsrail'e olan desteğin -gerçi arada öyle aman aman bir fark yoktur fakat altın karışım bakımından bu vurgu mühimdir- Prostestan topluluklara nazaran daha düşük oluşu, Batı Hıristiyanlığının bu iki temel direği arasındaki iki temel ayrımı bizlere hatırlatır: Evvela günümüz Katolikleri insani yardım faaliyetleri ile misyonerlik arasına mesafe koymuştur. Karitatif faaliyet adı altında Katolik misyonerliği yapmak gibi bir usul günümüz Katolikliği açısından mevzu bahis değildir. Elbette istisnalar olabilir. Buna karşın Protestanların insani yardım adı altında yürüttükleri faaliyetler neredeyse istisnasız olarak misyonerlik faaliyetidir. Zaten günümüz Katolisizminin misyonerlikten anladığı şey, evvelemirde elinden kayıp giden, yahut gitmekte olan Katolikleri kilisede tutabilme çabasıdır. Buna karşın Protestan misyonerliğinin hedefi, gönüllere girmekten, inancı yaymaktan, kulları kurtarmaktan öte, politik etki sahasını yayacağı yeni alanlar elde etmektir. Bu durum, Protestanların doğal olarak kendi politik etki sahaları olarak gördükleri İsrail'e meyletmelerini neticelendirmektedir. Elbette, kutsal metin merkezli bir dini tatbikat olarak Protestanlık, Kitab-ı Mukaddes'teki yoğun İsrail vurgusundan ve ""Tanrı'nın halkı"" yorumundan Katolikliğe nazaran daha fazla etkilenmektedir. Bu tesir, Yahudiliği, Protestanlığın yumuşak karnı kılar. Mesele değildir, Yahudiliğe meyletmek bir Hıristiyan hareketi için anlaşılmaz bir şey değildir. Velakin bu zaaftan İsrail'in politik hedeflerini destekler bir tutumun çıkması, Protestanlığın kullanışlı, suiistimale açık bir zihin yaratmasıyla neticelenmektedir.

Püritenlik etkisinin yoğun olarak hissedildiği Amerikan Protestanlığının karakteri bu bakımdan ilginçtir. Bir yanda son derece profesyonel, dinamik, maddi olanakları geniş, orta seviyeli bir vitrin vardır. Bu vitrinden asla beklenmeyecek bir hurafecilik ve irrasyonel inanç ise irili ufaklı bu hareketlerin inanç tipidir. Dünyanın em saçma iddialarına en saçma deliller ile inanabilen bir kel ve fodullar topluluğudur hulâsa. Bu, ahmaklık derecesinde bir inanç seviyesidir. İsrail'in vahşetine destek olmayı bir mükellefiyet olarak görmeyi intaç edebilir.

Buradan devam edeceğiz. "
taceddin kutay,"B.

Hazır ateşkes verilmiş ve Gazi'den aktüel haberler gelmez olmuşken, hadiseye ait birkaç notumu madde madde paylaşmak isterim. Zülf-ü yarr.

l Zamanın ruhu maalesef Gazze mevzuunda da kendini ortaya koydu. Yüce, müberra, hiçbir şeye alet olmaması gereken bir dava iken Gazze; maalesef kendi çıkar çevrelerini oluşturmaya başladı. Bu artık toplumumuzun bir hastalığıdır. Agâh olunmalı. Gazze hiç kimsenin PR malzemesi olmamalıdır.

l Maalesef bu meselede de reaksiyon ortaya koyarken aramızdaki münazaaları bir kenara koymayı başaramadık. Sürekli yan yana gelmek istemeyen figürlerin paralel aksiyonlarına şahit olduk. Bir şekilde yekdiğerine prim yaptırmamak için teveccüh etmeyen kanaat önderlerimiz gerçekten ses getirici bir eylem tertip etmeyi başaramadı. Sol örgütlerin, kendine çalışma mantığı ve hizipçilik damarlarımıza kadar sirayet etmiş durumda.

l Elbette Cumhurbaşkanı Erdoğan'ın birtakım şeyleri tasvip etmesi, tahsin etmesi, bunlarla moral bulması çok önemlidir; velakin asıl önemli olan Gazze için yaptığınız şeylerin rıza-i Bari'ye muvafık olmasıdır. Reisi Cumhur'dan aferin almak için eylem yapılmaz.

l Dün sevgili Erem Şentürk'ün de söylediği gibi, aklı başında bir boykot işini başarabilmiş değiliz. Boykot, piyasa dengelerini değiştirme işi değildir. ""Devlet bize daha iyisini sunsun"" diyerek boykot yapılmaz. Bir fedakarlıktır her şeyden evvel boykot. Günlük alışkanlıklarınızdan fedakarlık edeceğiniz, gereğinde beyaz sabunla bulaşık yıkamayı göze alarak yapılabileceğiniz bir şeydir boykot. Sigarasından, gazlı içeceğinden fedakarlık yapamamışların Elon Musk'tan tavır beklemeleri olacak şey değildir.

l Pembe yanaklılarımız ne yazık ki mış gibi yaparak, kenardan kenardan, dikkat çekmemeye çalışarak Gazze hassasiyeti varmış gibi yapmaya devam ettiler. Ne çok pembe yanaklımız varmış... O burun büktükleri, beğenmedikleri, avam-ı nas yine izzetimizi itibarımızı kurtardı.

l Çocuk ne de önemli faktörmüş. Ana-babalar, kendi evlatlarından yola çıkarak siyasal aidiyetleri ne olursa olsun Gazze mevzuunda hassasiyet geliştirdi.

l Batı'dan icazet bekleyicilerimiz, Batı'da Gazze gösterileri başlayınca ""demek olabilir bir şeymiş"" kanaati devşirenler olduğu gibi, misalleri de Batı'dan verme yarışı başladı. Kendi söylemimizi üretemiyoruz, bu konuda hiç müktesebatımız yokmuş gibi...

Bu bahiste söz uzar. Yazmaya elimin varmadığı maddeleri, dilimi ısırarak kendime saklıyorum."
taceddin kutay,"B.

Kasım Küçükalp hocanın bir sözünü nakletti bir dostum: ""İyi niyet belki insanı kurtarır ama hakikati kurtarmaz""! Gerçi hakikat savunulmaya muhtaç bir çocuk mudur, kurtulmaya müheyya mıdır, kişinin hakikate ihaneti hakikati bir şekilde haleldar eder mi vb. onlarca soru bu meyanda bir kenarda durmaktadır; lakin iyi niyetli olmanın da kendince bir iddiadan ibaret olduğu bir demde niyetine sığınarak başkalarının fiillerini yargılamak kusura bakmayın ama ahmakçadır. Dahası, kullandığınız enstrümanın ne olduğuna bağlı olarak niteliği değişen bir ahmaklıktır.

Şu sıralar en cari enstrüman whataboutism. Genel olarak devşirdiğim bir kanaat, whataboutism'e müracaat ile esasen hiç bir şeyi izah edemediği halde hezarfen gibi davranan insanların cehaletinin renginin kara olduğu yönündedir. Zira o laf kalabalığından teşekkül eden ufunet bulutu ve kaos, bu kimseye herhangi bir meram aktarmanızı, bir mesele izah etmenizi vs. nâmümkün kılar. Kara cehalet işte tam olarak budur. Dönüşmesi, bir başka şeye inkılab etmesi olanaksız, temerrüdi cehalettir bu.

""Gazze'de ölen çocukları boş ver. Tarikat yurtlarında çocukların başına neler geliyor. Ondan bahset"" dediğinde bir kimse lal kesiliyor oluşumuz cehaletimizden yahut cesaretsiliğimizden kaynaklanmıyor. Whataboutismle korunan böylesi bir cehalet sukuttan başka bir şeyi hak etmiyor. Yoksa verilecek elli tane cevabı var o saçma sözün. Neyin ne olduğunu da hepimiz biliyoruz. Fatih'te, Fezvipaşa Caddesi'nde yürüyen eylemcilere motosikletiyle yanaşıp ""Öyle yürümekle olmuyor"" diye laf atıp kaçan onursuz korkak herifin ""peki ne yapınca bir şey oluyor"" sorusuna bir cevabı olmadığını ise hepimiz biliyoruz. Biraz whataboutism ve sizinle alakası olmayan insanların, dahası doğru dürüst duymadığınız, olduğu iddia edilen ve ekseriyetle yalan çıkan tezvirat ile sizleri çırak çıkarmaya çalışmak; hepsi bu. Boykota katılmıyorsa katılmasın. Katılmasın da, ne sebeple sizin boykot bilincinizi sabote etmek için whatabotism silahıyla sağa sola ateş ediyor? Bu sorunun onlarca maddelik cevabını da hepimiz aslında gayet iyi biliyoruz. Esasen hepimiz her şeyin farkındayız. En çok da, whatabotismin ne hakikati ne de şahsı kurtaracağının farkındayız. "
taceddin kutay,"B.

Habermas demişken, tarihe ""Tarihçiler Tartışması"" (Historikerstreit) olarak geçen hadiseyi hatırlamakta fayda var. Bu, 1986-87 sürecinde dönemin Federal Almanyasında Ernst Nolte'nin başını çektiği bir grup tarihçi ile Jürgen Habermas arasında geçen ve Alman kamuoyunun geniş kitlelerini cezbeden bir tartışmadır.

Söz konusu tartışmanın esası, Holokost'un gereksiz abartıldığını savunan bir grup tarihçi ile bunlara karşı ortaya konulan reaksiyondur. Devir, yetmişlerden beri süren neokonzervativizm tartışmalarının zirveye ulaştığı, Berlin'e Alman Milli Müzesi açmak isteyen Helmuth Kohl'ün tepkiyle karşılandığı seksenlerdir. Üstelik bu dönemde henüz Holokost'un boyutlarıyla ilgili yapılmış tek bir bilimsel araştırma yoktur. Mesele öyle bir tabudur. Böyle bir ortamda, Nasyonel Sosyalizm uzmanı Ernst Nolte ortaya bir tez atmış ve Holokost un elbette son derece büyük ve acı bir hadise olduğunu ancak dünya tarihinde buna benzer pek çok acı hadisenin yaşandığını, dolayısıyla Holokost'un dünyanın gelmiş geçmiş en kötü hadisesi olarak sunulmasının bir gerçekliğinin olmadığını; hatta Bolşevik katliamlarının Holokost'a eşdeğer derecede zalimce ve kötü katliamlar olduğunu, ancak Holokost konuşanların bu hadiselerden hiçbir zaman hak ettiği derecede yoğun şekilde bahsetmediğini dile getirmiştir.

Günlük ve haftalık gazetelerin sütunları bu andan itibaren bu tartışmanın yorumlarıyla dolmuş, hatta haftalık gazete ZEIT'ta yayınlanan makalesinde Jürgen Habermas ""Holokost'un biricikliğini ve emsalsizliğini"" savunmuştur.

Bu savunu, Holokost'un biricikliğine gölge düşürmesi muhtemel her türlü özdeş hadiseyi hafifletmeyi esas alan bir koruma kalkanına sahiptir. Şüphe götürmez şekilde büyük bir katliam ve insanlık ayıbı olan Holokost, adeta bir imtiyaza sahipmiş gibi bir konumda tutulmaktadır. Tevekkeli değil, batıda Holokost hadisesini birincil gündemi yapan merkezler, Ermeni Soykırımı iddialar hiçbir zaman yüksek sesle dillendirmemiştir. İsrail'in yıllardır süren sistematik soykırımının uluslararası toplum tarafından algılanması da benzer bir dirençle karşılaşır. Holokost'u gölgede bırakması muhtemel bir imaj çizilemez. İsrail, dilediği kadar cana kıysın, bu cinayetleri sistematik şekilde işlesin; bu şenaatin soykırım sınıfında değerlendirilmesi katiyyen düşünülemez. İnsanlık tarihinin en büyük yüz karalarından birini, canlı yayında izliyoruz. Üstelik biteviye nefret mesajlarını, İsrail çevrelerinin ""daha çok kan akıtacağız"" mesajlarını, öldürülen çocukların cenazelerini kutlamalarını midemiz kalksa da yutuyoruz. Bu, biricik Holokost'un rakipsiz olması gerektiği savıyla mümkün kılınıyor. ""Ne oluyor kardeşim?"" diyen engizisyon karşısına çıkarılıyor.

Sizin Habermas bu engizisyonun Bernardo Gui'sidir. Bu yazı, sevgili Yavuz Aytekin ile yürüttüğümü bir muhaverenin özetidir. "
taceddin kutay,"B.

Almanya'nın İsrail'e şartsız desteği, adeta Türkiye'nin Azerbaycan ile kurduğu içsel ilişkiyi andırıyor. Bu durumu, Almanya'nın Holokost ve antisemitik geçmişi sebebiyle takınmak zorunda olduğu bir tutum olarak yorumlayanlar çoğunlukta. Mümkün olsa Almanya'nın, bu bağlardan kurtulması halinde, daha özgür bir dil kullanabileceği anlamına gelen bu yorumun çok da doğru olmadığı kanaatindeyim. Elbette Almanya'ya karşı güçlü bir argümandır, kullanılabilir; lâkin hakikat bu noktanın çok ötesindedir.

Elbette Almanya'nın mevcut tutumunun ikinci Dünya Savaşı'yla doğrudan alakası vardır. Fakat bu kolektif suçluluk bilincinin çok ötesinde bir şeye evrilmiştir. Almanya, savaş sonrası, yeni bir benlik yeni bir karakter yaratmak hedefiyle çıkılan yolda İsrail'in merkeze alındığı bir kimlik inşasına soyundu. Yani, denilebilir ki, Türkiye – Azerbaycan münasebetinin çok ötesinde bir içselleştirme ile İsrail'i ve İsrail'in çıkarlarını kendisiyle eş görür bir zihin ortaya çıktı. Elbette tepemizde Demokles'in kılıcı gibi sallandırdıkları antisemitizm bahanesi aslolanın üzerindeki zırhtır. Bu zırh ile korunuyor, İsrail'i koruyor, bu zırh ile kendi kimliğinin bir başka şeye dönüşmesine de mani oluyor.

Elbette Yahudi bilim adamları, sanatçılar, düşünürler; günümüz Avrupa kültürünün ortaya çıkışında önemli katkılar sağladılar. Bu yadsınamaz hakikat, Yahudilik ve Avrupa arasındaki bağları izah etmek bakımından bir anlam taşır; fakat günümüz Almanyası ile İsrail arasındaki ilişkileri anlamlandırmak açısından çok da büyük bir anlam taşımaz. Zira inşa edilen yeni kimlik, kendisini tarihsel olarak o kadar da geriye yaslamaz. Almanya, kalbi İsrail'de atan bir adam gibidir. Elbette bütün Almanların böyle bir dönüşme uğradıklarını iddia etmek zordur. Kendisinden bahisle, çok derin ve köklü bir kimlikten bahsettiğimiz Almanlık, yetmiş senede külliyen dönüşebilir değildir. Bu sebeple, inşa edilen yeni kimliğe karşı halen içsel itirazlarla karşılaşmak mümkündür. Velakin, özellikle Hıristiyanlığı Yahudi merkezli bir doktrin olarak okumaya eğilimli kitap Protestanlığı, kültürel iç içe geçmişliği vurgulayan Avrupalılık şuuru ve elbette kolektif suçluluk duygusunu yaygınlaştıran eğitim gibi âmiller neticesinde, Almanya kendisini İsrail ile bir görmektedir. Bu sebeple İsrail'in işaret parmağı kesilse, Almanya kendi işaret parmağını ağzına götürür, o sızıyı hisseder.

Böylesi bir zihni birleşiklik, bütünleşiklik içindeki Almanya'nın, her geçen gün ölçüsüzce artan sivil can kayıplarına karşı neden duyarsız olduğunu, Holokost'un getirdiği vicdani yük üzerinden tartışmak, dolayısıyla meseleyi vicdani bir zemine çekmek, sanki Almanya ve İsrail diye iki ayrı hissiyat varmış da birini diğerine karşı ikaz ediyormuşuz anlamına geleceği için manasızdır. Hem zaten mesele, vicdani bir zeminde yürüse, o uyarılmış vicdan burada da bir şeyler söyler hale gelir. Ve İsrail'in katlettiği bebeklerin görüntüleri, kolektif suçluluğu İsrail'e reflekte edecek ve bu vicdani yükün kısmen de olsa hafiflemesine sebebiyet verecektir. Velakin hadise bunun çok ötesindedir. Burada suçluluk duygusundan, vicdandan daha etkin bir kimlik var. Atan iki kalp yok, tek bir kalp var ve bu kalp Almanya'nın tesir edemediği bir kalp. Yeniden oluşturulan ve tarihsel köklerinden mümkün mertebe kopartılan Alman kimliği, sılasını İsrail'de buluyor. Sizin anlayacağınız ""Deutschland Deutschland Über Alles"" derken, parantez içinde gizli (İsrail) içten içe telkin ediliyor."
taceddin kutay,"B.

Türkiye'deki toplumsal tabakalaşmanın herhangi bir gerçekliğe dayanmadığını, aksine muhayyel bir sınıfsallaşma olduğu hususundaki kanaatimi daha evvel beyan etmiştim. Bu sebeple kendinden bahsedebileceğimiz bir toplumsal tabakalaşma değil olsa olsa bir yarılmadır.

Evet, bu garip bir üsttenciliğin ve içselleştirilmiş elitler gettosunun ortaya çıkmasıyla neticelendi. Elitlikleri ise paçalardan damlayan süflilik sosuyla servis ediliyor oluşuyla komik ve anlamsız. Bir görmemişlik ve sonradan görmelik, Anadolu ile arada kapanmaz bir deruni mesafe, yerele karşı hor bakma ve neticesinde amorf bir hayat tarzının âla-yı vâlâ ile tervic-ü tahsin edilişi...

Eskiden muhafazakarlar kendi gettolarında yaşarlardı. Bu, yirminci asırda zelotlaşmış her dünya muhafazakarının neredeyse tek ortak refleksiydi. Şimdilerde elitler gettolarında yaşıyor, şehrin ve ahalisinin erişemeyeceği korunaklı alanlar talep ediyor. Çocukları özel okullarda, kendileri ise sınıftaşlarının, sosyal ilişkilerin minimize edildiği sosyalleşme alanlarında izole bir korunma ile toplumsal vebadan korunuyorlar. Velakin bu içselleştirilmiş gettoluluk hali, adeta maske ve eldivenle, kerhen dahil oldukları toplumsal mahalleri tanzim etme arzularını bir türlü gemlemiyor. Kendi mutantlaşmış zihinlerini, halen bir parça organik, otantik kalmayı başarabilmişlere dayatmak istemeleri tahammül edilmesi müşkül şeydir. Caminin cumanın düzenini dahi bunlara sormadan koyamayacağınıza iman ediyorlar.

Çok rica ederim, bu yazıyı buraya kadar büyük bir sabırla okumayı başarmış pek sevgili dost, şu sorunun cevabını birlikte arayalım: Türümüzün ve mahallemizin, gerek aşağılık kompleksi gerekse orta halli mütehammil tabiatı sebebiyle yüz küsur yıldır bu kitleye doğru on adım attık. Allah aşkına insaf ile söyleyin, kendilerinden size karşı atılmış bir adım ile mukabele gördü mü bu yaranmacılık? Bir nigâhı uğruna denizleri tutuşturacağınız, alnında halka halka aşüfte kakülüyle size burun kıvıran o yabani ottan hiç murad alabildiniz mi?

Cevabı ikimiz de biliyoruz. Keçiboynuzundan pekmez, midye kabuğundan sedef, çöven otundan helva çıkaran siz kabiliyetli dostlar, Allah aşkına bu takarrüb hevesinizden bir netice çıkarabildiniz mi? Çıkaramazsınız. Sorsanız, toplumu kutuplaştıran sizlersinizdir. Ya hu, her temerküz ettiğiniz yerden fersah fersah kaçmak uğruna milli menfaatlere, kamu yararına, şanlı bayrağa, devlete, dillerine pelesenk ettikleri Atatürk'e bile, sırf sizler oradasınız diye sırt dönmedi mi bunlar?

İşte izlediğimiz oyunun elan devam eden perdesi: Filistinli yavrular, gözü dönmüş düşman tarafından katledilmesin, eşkıya dünyaya hükümran olmasın diye çırpınıp duruyorsunuz. Sırf siz o saftasınız diye İsrailcilik yapanlara denk gelmediniz mi? İronik bir iddia ancak artık eminim; bunları Filistin davasına ısındırmak istiyorsanız, kerahat vakti ""İsrail"" diye bağırın; zaten Avrupa'da modalanan Filistin destekçiliğine imrendikleri için, henüz akşam okunmadan ellerinde Filistin bayraklarıyla sağda solda gezmeye başlayacaklardır. İş ki sizden uzak bir başka cepheye konumlanabilsinler.

İzmit'te o malum kahve zincirinde gerçekleşen ve maalesef vandallığa varan sözde boykot misyonerliğini ben de ayıpladım. Ayıptır. Esasta doğru olup usulden kaybedilmez en haklı davamız. Velakin, sırf size muhalif, muarız bir şey yapacağım diye o boykotlara gelesi markanın havariliğini yapmak, ""Filistinli çocuk ölürse ölsün"" demek normal bir halet-i ruhiyenin mahsulü olabilir mi? Politik bir aksiyon deseniz değil, kimlik müdafaası deseniz değil. Saçma sapan bir şey. Düpedüz izansızlık. Hayır söyleyemeyen susayım diyemiyor. İş ki, sizden ayrışıp içsel gettosunu tahkim etsin. Hayatla ilgili bütün duruşlarını, sizin konumunuza göre belirleyen bir fikirsizlik hali bu. Cahil mi cahil. Lakin hem kel hem fodul. Allah aşkına hepimiz bilmiyor muyuz sebep ve sonuçların neler olduğunu? Neden bilmiyor gibi davranıyoruz? Sırf siz oradasınız diyedir, rast geldiğiniz pek çok garaip. Bu da malumunuzdur.

Ve selamün alâ menittebeal hüda!

Bu sorulara hepimizin benzer cevapları var. Yazık. Çok yazık. Bu bahiste tek teselli, sizin kendi pozisyonunuzu ortaya koyabilen kimseler olduğunuz, buna mümasil doğru yerde yer aldığınız gerçeğidir. Toplumsal yarılmayı siz talep etmediniz, siz derinleştirmediniz. Aksine davul derisini diker gibi bunlara doğru onlarca adım attınız, bunlar gibi olmaya çabaladınız. Müsterih olun, sizlik bir durum yok. Bu deri sahtiyan olmadı. Bu kadar."
taceddin kutay,"B.

Efendimiz aleyhissalâtü vesselam ""Kemâ tekûnû yüvella aleyküm"" ferman buyurmuşlar. Siz nasıl olursanız, öyle idare olunursunuz. Bu hadis-i şerifi bilmeyenimiz yoktur. Velakin daha az bildiğimiz bir ihbar-ı nebevi var ""Mâ min emîrin yelî emral müslimîn. Sümme la yechedü lehum ve yensahu illa lem yedhul maahum cenneh"". Müslümanların idaresinde bulunup da onlar için samimiyetle çalışmayanlar, o Müslümanlarla beraber cennete giremezler. Sadaka Rasulullah.

İslam İşbirliği Teşkilatı'nın Riyad'da gerçekleştirdiği zirve ile ilgili yazmaya niyetlendim evvela, sonra baktım haşa ben Hazreti Mesih Aleyhisselam değilim ki, bir nefhamla, kelamımla ölüler dirilsin. Madem ölmüşler, gömün gitsin. Ölüsüne bir tas suyu dökenin de... Kazak Abdal söylesin gerisini. O halde hiçbirimizi şaşırtmayan bu zirve hakkında herhangi bir yorum yapmayalım. Zaten birbirimize karşı bir parça dürüst olacak olursak bir başka netice de beklemiyordu hiçbirimiz.

Evvel zikr ettiğim hadis-i şerifi düşünürken (haşa o varken zihin başkasından medet istemez, lakin insan zihni seyyaldir oradan oraya seyahat eder) aklıma Karl Marx'ın toplumsal dönüşümle ilgili tespiti geldi hatırıma. Birinci sınıf talebesine anlatılan teoridir: ""Tabandaki dönüşüm üst yapıyı dönüştürür"". Dönüşüm ümitlerini anlamsızca idareye bağlayanların, burada yaşadıkları hayal kırıklıklarıyla ""bizden bir şey olmaz"" diye yakınmalarının bir manası varsa, o da ellerindeki enstrümanlarla, her neyse onlar, bu idareleri değiştirme iradesi ortaya koymamalarıdır. Bundan başka bir nakisa görmüyorum ben.

Velakin şunu tespit etmek hiç de hayalin rüşvetini kabul etmek değildir: Alem-i İslam 19. Asır'da girdiği şoktan çıkamazdı. İsrail'in güvenliğinden başka bir fonksiyonu olmayan rejimler artık çatırdıyor. Zira onlar için samimane çalışmayan, onlar ile aynı cennete giremeyecek idarecilerden bizar, kendilerini ve zenginliklerini kapitalizme sermaye edenlere tepkili kitleler meydanlara çıkıyor. Mısır'da çatlayan yumurta, Siyonist eliyle sıvandı. Velakin civciv kafasını gösterdi. Artık alttaki nedir görüyoruz. Lübnan'ın Marunisi Müslümanı Şiisi Sünnisi illallah dedi. Baas rejimlerinin baskısı altında kuzu gibi yetişmiş Irak, Suriye ahalisi cesur mücahitler çıkardı. Ezcümle, kadro değişti, maç yeniden başladı. Evet bir altın kadro değil ama en azından kim olduğunun farkında kimselerden müteşekkil. Sahte mehdilerin, mücrim mesihlerin yerden pıtrak gibi bittiği bir coğrafyada, ümidi muhayyel kurtarıcılara râm etmeyenler...

İİT toplantısını önemsemeyişim bundan dolayıdır. Madem ""kema tekûnû yüvella aleyküm"" var, öyleyse bu dönüşüm, bu reaksiyon, bu başkalaşım İİT'yi de dönüştürür, sarayları da dönüştürür, kralları da dönüştürür.

Öyleyse bize ne İİT'den? "
taceddin kutay,"B.

İsrail barbarlığının Aksa Tufanı operasyonuna bir reaksiyon olduğunu öne sürenler, cevap bulmaları imkansız bir sualin muhatabıdır: Peki, İsrail'in Gazze'ye yönelik planladığı demografik dönüşüm ve işgal hedefi, vehleten, bir anlık öfkeyle mi ortaya çıktı?

Siyonist aklını bir parça olsun tanıyan herkes, bunun uzun vadeli bir planın sahnelenmesi olduğunu anlayacaktır. Dolayısıyla Hamas'ın, sivil yerleşimcileri sebepsiz bir saldırıda bulunduğu iddiasının ne kadar boş olduğu ortadadır. Hamas, işgal altındaki topraklarda müdafaa harbini vermektedir; İsrail'in planlı, programlı genişleme planlarına karşı mücadele etmektedir.

Batı açısından tarih hiçbir zaman geriye dönülmeyecek bir yere doğru evrildi. 20. Asır'da eşitlik ve özgürlük temelinde hümanist, yeni bir medeniyet inşa ettiğini ve bunu dünyanın geri kalanına ihraç edeceğini söyleyen Batı'nın idealizmi ve iddiaları altı yerde çöktü. Ruanda, Bosna Hersek, Irak, Afganistan, Suriye ve Filistin; yaygınlaştırılmaya çalışılan yeni medeniyetin, kolonyalizmin bir üçüncü safhası olduğunu ortaya koydu. ""Gerçek Batılı değerler bunlar değildir. Demokrasi, insan hakları, çoğulculuk, eşitlik, hürriyet gibi değerler Batı medeniyetinin temelini oluşturur. Bunun haricindeki bütün tutumlar, Batılı değerlerden sapmadır"" kabulünün boş ve temelsiz olduğu muhakkaktır. Geçici bir dönem demir perde ülkelerine karşı yıpratıcı bir argüman olarak kullandığı bu değerlerin, kendi toplumsal tabakalaşması içinde tatbik edilebileceğini ancak dünyanın geri kalanına Şamil kılınmayacağını Batılı da en az bizler kadar iyi biliyor.

İkinci Dünya Savaşı sonrası Avrupa'da yaşanan demografik başkalaşım, Batı'nın bir Yahudi Hıristiyan medeniyeti olduğu tezi ile Müslümanları ötekileştirme suretinde bir savunma mekanizması ortaya koydu. Kıta içinde İslami değerlerin ve Müslümanların ötekileştirmeilmesi üzerinden yeni bir kolonyal tutum geliştirildi. Bir nevi köle eleştirilmiş alt sınıf yaratılarak bunların antik Yunan'dan beridir kölelerin gördüğü işleri maaş karşılığı alması sağlandı. Bu Karl Marx'ın gönüllü kölelik dediği şeydir. Refah toplumu bir yandan zenginliği paylaşır gibi gözükürken, diğer yandan sağlık eğitim sigorta, emeklilik gibi nevzuhur kalemler ile devlete ve sisteme bağlı bir vatandaş artı göçmen profili yaratmaktadır. Herkesin oynaması gereken rolleri peşinen kabul ederek oyuna girdiği kabulünden yola çıkan bu sistem, dünyanın geri kalanının emeklerini bu kadar endirekt sömürmez. Bazen kendi itiraflarıyla bazen sessiz kalarak daha açık şekilde sömürür. Endonezyalı bir mobilya işçisi aylık 70 $ maaşa çalışmazsa, Avrupa'da 500 Euro' ya bir masa, dört sandalyelik teak mobilya satın alınamaz. Bangladeş'te tekstil işçileri neredeyse klasik kölelik şartlarında Çalışmaz ve karın tokluğuna çalışmazsa, Almanya'nın kek mağazası 10 Euro'ya pantolon satamaz.

Ekonomik eşitsizlikteki bu aymazlık, Batı tarafından uzun süre fırsat eşitliği, insan hakları, en azından herkesin mülk sahibi olabileceği bir özgürlük ortamı tesis edilmesi, insan hayatının değeri gibi ifade edilmesi bedavadan idealler ile gizlenmiş, kale toplumu bir eşitlik toplumu olarak sunulmuştu. Bir zamanlar mülklerinin ellerinden aldıkları Afrikalılara İncil veren Avrupalının soyu, sömürdüğü dünyaya şimdi İncil dahi vermiyor, demokrasi özgürlük değerler adı altında hayaller satıyor. Pahası ise dünya hayatı. Yaşayamadan ölüp gittikleri, hesabın mahşere kaldığı bir alışveriş bu.

Gazzeli çocuklar ölürken bu yaratılan yalancı vahanın, bir seraptan başka bir şey olmadığını tüm dünyanın yüzüne haykırıyor. Batı on yıllardır hiçbir temeli olmadığını herkesin biliyor olmasına rağmen, utanmazca ahlaki bir üstünlükle yaklaştı, sürekli sömürdüğü insanlara. İnsanlar işlemedikleri kabahatin, gelişememişliklerinin, medeniyetsizliklerinin mahcubiyetini hissettiler Batılılara karşı. Filistin'in çocukları, ne olduğunu bilmedikleri Holokost'un faturasını ödediler nesiller boyu. Hiç kimsenin aklına ""başkasının yediği yemeğin faturasını niye bu çocuklar ödüyor? Bu toprakların insanlarının sizin antisemitizminizle ne alakası var?"" diye sormak gelmedi. İşte bu sorular soruluyor. Bize Montessori modelini büyük bir kibirle öğretenler, kendi bulaşıklarını başkalarının önüne fırlattıklarını fark ediyor. Çok sürmez, biz görürüz; bu devran değişir. çünkü bir paradigma tıkandığı ve işlemez olduğu anda yerini yeni bir paradigmaya bırakır. Yeni bir kölelik modeli inşa edemeyecekler, hayali cennetleri yıkılıp gidecek. Temenni değil, analiz neticesi söylüyorum. Bir dahaki yazıda buradan devam edelim.

Son söz, Hamas bir terör örgütü değildir. "
taceddin kutay,"B.

Hamas terör örgütü değildir! Yazıdan bağımsız ilk sözüm budur. Bütün alakamız Gazze'ye yönelmişken en son arzum, CHP hakkında yazı yazmaktı. Dünyanın mevcut gündeminde samanlıkta iğne kadar ehemmiyeti olmayan bir meseledir esasen CHP kurultayı. Zaten dün akşam, kendi taraftarları arasında da Fenerbahçe-Trabzonspor maçı kadar ilgi görmedi.

İki hususta yanıldığımı itiraf ederek başlayayım. Evvela ""yeni bir kaset çıkmadan, mevcut siyasi partiler yasası CHP genel başkanının değişeceği bir ortam oluşmasına imkan tanımaz"" demiştim. Kaset çıkmadı, ancak başka değişkenler önemli rol oynadı. İkincisi ""Özgür Özel tavşan aday olabilir mi?"" sorusuna verdiğim ""kuvvetle muhtemel"" cevabı oldu. Hatalı analiz.

CHP kurultayını kolektif bir travma şekillendirildi. CHP tabanı, ilk kez iktidarı bu kadar yakında hissetmiş. Travmanın büyüklüğü o yakınlık nispetince büyümüş. Öyle ki, CHP delegesini dahi başka bir cihete sevk etti. Kılıçdaroğlu'na karşı ortaya konulan muhalefetin mahcup tonu, bir parça da reaksiyon sebebiyle istikamet değiştirmiş olma sebebiyleydi. İkinci tur oylama ortaya koydu ki, havayı koklayarak tavır ortaya koymaya müheyya bir delege vardı ve ikinci turun neticesi, bekle ve gör delegesinin Özgür Özel'in galibiyetini satın alınmasıyla belirlendi.

Gelelim mühim tespitlere.

CHP Genel Başkanlığı'nın, partinin kurulduğu günden bu yana hep daha düşük profilli bir kimseye devredilme geleneği devam etti. Atatürk, İnönü, Ecevit, Baykal, Kılıçdaroğlu (Emanetçi parantezleri saymıyorum) derken, Özgür Özel'in koltuğa oturması, kendinden daha düşük profilli bir genel başkan olma geleneğinin sürdüğü anlamına geliyor. Hatta denilebilir ki, bu yokuş aşağı gidiş, Özel ile radikal bir ivme kazandı. Evet, genç, dinamik, yakışıklı, muhteris bit karakter; velakin Kılıçdaroğlu'nun sahip olduğu pek çok şahsi özelliğe sahip değil. Evvela Kılıçdaroğlu'na nazaran çok beyaz. Kolejli çocuk kokusu var üstünde. Hem Kemal Kılıçdaroğlu'nun sahip olduğu sosyolojik tabana da sahip değil. Ve belki de en önemlisi, Kılıçdaroğlu gibi büyük bir rüzgârı arkasına alarak gelmiyor. Aksine Kılıçdaroğlu karşıtlarının ""İmamoğlu olmadı, kim olursa olsun"" adayı olarak o koltuğa oturdu. Bu durum, Kılıçdaroğlu'nun ne kadar yıprandığını ortaya koyuyor. Yine de kati olan şey şudur; Özgür Özel, Kılıçdaroğlu sonrası daha düşük bir profile tekabül eder.

Kongrede, partinin sağcılaşmasına karşı yoğun bir reaksiyon olduğu, en azından böyle bir reaksiyon varmış gibi davranıldığı herkesçe gözlemlendi. Değişim isteyenler, bu sağcılaşmaya dur demek için oylarını kullandı. İmamoğlu'nun baskın öznesi olduğu bir hareketi, devrimcilik, sosyal demokratlık, devrim şehitleri gibi söylemlerle CHP'nin başına geçirmek, CHP delegesinin ve tabanın kafasının ne denli karışık olduğunu gösterdi.

Kemal Kılıçdaroğlu sonrası partide yaşanan yapısal ve kimliksel dönüşüme dair herhangi bir reaksiyon ortaya konmadı. Aksine, Kemal Kılıçdaroğlu'nun sembolize ettiği şeylere Özgür Özel tarafından da selam yollandı. Bu durum bizleri, CHP'de herhangi bir yapısal dönüşüm, kodlarına dönüş, küskün seçmene bir mesaj, Muharrem İnce'ye yönelmişleri kazanmaya yönelik bir adım atılacağı noktasında bir düşünceye sevk etmedi.

Son birkaç ayda, Alevi kimliğine özenle atıfta bulunan Kemal Kılıçdaroğlu'nun kongrede yer yer çok ağır eleştirilmesi nasıl bir kırgınlık ile karşılanacak bunu henüz bilmiyoruz.

Son olarak, kendisinin müsaadesi olmadığı için ismini zikredemeyeceğim CHP'nin ağır toplarından birisi tarafından dile getirilen bir ihtimali sizlere duyurayım: Gerek İstanbul il kongresinin gerekse kurultayın ""mani, mani, mani"" üzerinden dizayn edildiğini söyleyen mezkur CHP'li siyasetçi, yakın zamanda bu duruma reaksiyon olarak bir partileşme hareketini başlatacaklarının ve Kılıçdaroğlu'nun ""yapıcı siyasetini"" temsil edeceklerinin işaretini verdi. AK Parti çevrelerinde uzun süredir dillendirilen ""İstanbul'un imkanları, İstanbullular için değil, CHP'yi dizayn etmek için kullanılıyor"" iddiası, CHP İstanbul İl Kongresi akabinde CHP çevrelerince de yüksek sesle dillendirilir oldu. Önümüzdeki günlerde kendisiyle görüşerek, elbette eğer kendisinin de müsaadesi olursa, ismen zikrederek, bu partileşme hareketinin yol haritasını sizlerle paylaşacağım.

Yazıdan bağımsız son sözüm şudur: Hamas terör örgütü değildir! "
taceddin kutay,"B.

Çocukluk çağlarımdan kalma bir alışkanlıktır, hevesle dinlediğim Kur'an-ı Kerim kıssalarını, bir roman okuru gibi, kendimi hikayenin kahramanlarından biri yerine koyarak tefekkür ederim. Lakin ne Nuh Neciyullah, ne İbrahim Halilullah, ne Musa Kelimullah ne de İsa Ruhullah aleyhimüsselam yerine değil haşa; ümmetlerinden, civarından bir adammışım da, hadisata bizzat şahit oluyormuşum gibi... Çocukça bir hevesle, Üç Silahşör okuyormuşum da Athos'un Kardinal'e diklenişini izliyormuşum gibi bir halet-i ruhiyeyle, la teşbih.

Mûsa aleyhisselamın kıssası ne zaman gelse dehşete kapılırım. Hazretin ardınca Mısır'dan çıkmaya, Kızıl Deniz'e karşı durmaya çölde kırk yıl yalpalamaya, O, Tur Dağı'ndayken sapıtanlardan olmamaya tahammül edebilir miydim? Şükrederim, bütün bunlarla sınananın ben olmadığıma ve bilirim sürekli bir sınanma içinde başka başka akabeleri aşmakla mükellef olduğumu.

Sanırım en zorlanacağım an, Kızıldeniz'in önüne varıp da, hiç kimsenin ardı sıra sökün eden Firavun'un ordusundan kaçacak yeri kalmadığı o an olurdu. Ardınız dağ, önünüz deniz, peşinizde gözü dönmüş Firavun, refakatinizde kadın, çoluk-çocuk, ihtiyar... Tevekkülün de bir haddi var. Firavun'un sarayından çıkıp gelen ve öfkelenince kekeleyerek konuşan bir Zat (a.s) size ""Korkmayın"" diyor... ""O Allah'ın elçisidir, vardır bir bildiği"" diyemeyecek olmaktan ürkerim.

Ansiklopediye göre en derin yeri 3048 metre, ortalama derinliği ise 500 metre olan Kızıl Deniz'e ""Feevhaynâ ilâ Mûsâ enidrib biasâkelbahr"" fermanını işitip vurunca Hazreti Mûsa, deniz yarıldı. Yarılmış değil, şahit olmadık ancak haber kaynağımız muhbir-i sâdık Kur'an-ı Kerim. Hikaye anlatır gibi değil, şahit olmuşuz gibi zikrederiz. Yarılan denizin her parçası bir dağ cesametindeydi. Sağı-solu sulardan dağların arasına girmek ve meçhule doğru yürümek, yürürken de korku ile itimat arasında bir hissi yumru gibi sadrında taşımak hayali düşündükçe beni ürkütür.

Hikaye deyip geçmiyoruz elbette. Bu darb-ı mesellerde hepimiz için ibretler var. Günlerdir içim daralmış, önümüzü göremez vaziyette, ardımızda insafı olmayan düşmanlar, dev misali Câlutlar, filler ve ene rabbikumul â'lâ diyenler varken düşünüp duruyorum. Bu dağ ile deniz arasına sıkışmış kavmi selamet sahiline çıkartacak olan yine Allah'tır. Analiz kâr etmeyince itimada ve tevekkülle râm olarak, Müslümanlık gereği, vaktin gereği neyse yetine getirmeye çalışıyorum. O selamet demini ben görür müyüm bilmiyorum ama şunu biliyorum: Hz. Mûsa'dan şüphe edenler, Tâlut'un ordusundayken su içenler, Sâlih'in devesinden suyu esirgeyenler kaybettiler. Kaybedenlerden olmamak için, elbette bir ferec gelecek diyorum, o sudan içmemeye, Allah'ın rızkını, onun kullarına çok görmemeye çalışıyorum. Ben ben diye diye anlatılası mevzu değil, ancak şahsi bir hissiyat ben demeden anlatılmıyor. Kusuruma bakmayınız.

Bir nefha-i Mesih gelir, cümle ölmüşler dirilir. Bir de bakmışız, karşı kıyıdayız... İtimadım budur. Bu sebeple sevad-ı âzamda duruyorum. "
taceddin kutay,"B.

İyi yahut kötü niyetle yayılan bir şayia, Hamas'ın Filistin halkını temsil etmediğine yönelik bir kanaati yaygınlaştırmaya çalışıyor. Burada hakikati savunmaktan ziyade, Filistin davasını, terör örgütü ilan edilmiş bir direniş gücünden ayrıştırarak, davayı kurtarmak gibi bir kaygıyla davrananlar olduğunu da gözlemleyebiliyoruz. Hamas'ı PKK ile mukayese edenler dahi var. Cahilce bir yaklaşım, ancak dinleyen kulaklar, savunan ağızlar bulabiliyor kendisine. Emperyalizmin taşeronu PKK ile emperyalizme direnen bir örgütün ne gibi bir benzerliği olabilir ki?

Öncelikle unutmamamız gereken en temel hakikat, Filistin sorununun, Hamas'ın gerçekleştirdiği 7 Ekim operasyonu ile başlamadığıdır. Hangi yaşta olursa olsun, şu anda hayatta olan kuşak, ömrünün tamamını bu sorunun safahatine tanıklık ederek geçirdi. Elbette Filistinli çocukların önemli bir kısmı bu imkana sahip olamadı, zira buluğa ermeden İsrail barbarlığı canlarını aldı. Bugün, dün, önceki gün, yıllar yıllar önce vs. mütemadiyen çocukların canına kıya geldi İsrail. İnternet videolarında meyhane adabını ve ayıplarını anlatırken aleme nizamat veren Metin Akpınar'ın, çoklu rezalet olarak nitelendirilebilecek ayıbı sayesinde varlıklarından haberdar olduğumuz kızlarının hazin hikayesini dinlerken aklıma geldi bu durum. En azından bizi üzecek bir hikayeye sahip olabilme olanağı olmuş kızcağızların. Filistinli yavrulara nispetle şanslı bir bahtsızlık... ""Meyhanede şerefsizlik olmaz"" buyuran mütefekkirimiz Metin Akpınar, mefhum-u muhalifiyle meyhane hariç her yerde şerefsizliğe açık kapı bırakadursun, biz konumuza dönelim.

Filistin davasına şehadetimiz bizleri belli başlı konuları almanaklara müracaat etmeksizin hatırlar kılıyor. Bu zulüm sergüzeştinin uzun yıllara sari bir ortak noktası var ki, hadise tam da orada düğümleniyor. Akan kandan, İsrail'in çocukları katletmesinden yahut Batı'nın hadiseye ikiyüzlü yaklaşımından bahsetmiyorum. Onlar vaka-i adiyeden sayılır artık. Bence asıl altı çizilmesi gereken şey, Filistin halkının tutarlı bir şekilde anonimize edilerek Kızılderilileştirilmesi barbarlığıdır. Filistin'den bahsederken, opak noktası olmayan, şeffaf bir heyuladan bahseder gibi bahseden Batılı, ayıklanması gereken yabanıl bir ottan bahseder gibidir.

Öncelike sormalı: ""Hamas Filistin'i temsil etmiyor"" söylemi ile Hamas da dahil olmak üzere Ortadoğu'daki bütün İhvancı hareketleri terörist ilan edenler, Filistin halkının temsilcisi olarak kimi görüyor? Elbette birtakım safdiller çıkacak ve ""Mahmut Abbas ve El Fetih"" cevabını verecektir. Oysa 1991 yılında İsrail, Yaser Arafat ve El Fetih'i Filistin'in temsilcisi olarak kabul etmiyor, Arafat haricinde bir kimseyi ön plana çıkarmamaları halinde Filistinlilerle müzakere etmeyeceğini söylüyordu. O yıllarda Filistin halkının Yaser Arafat'a büyük bir desteği vardı. Bu destek son yıllarda kendisini Hamas'ın arkasında gözler önüne seriyor. Arafat'ın halefi Mahmut Abbas, Filistin sokağındaki meşruiyetini kaybedeli çok oluyor. Bu sebeple Filistin'de bir türlü seçim yapılamıyor; yapılsa Abbas ve El Fetih ciddi prestij kaybına uğrayacak, Hamas büyük zaferle çıkacak. Bu herkesin malumu.

İslamcı terörist olarak yaftalanan Hamas temsil edemiyor bu halkı, seküler zihne sahip El Fetih temsil edemiyor, Ahmet edemiyor, Mehmet edemiyor... Peki kim temsil etsin? Dışarıdan bir gücü, Ürdün'ü muhatap almak istiyor İsrail, çünkü Filistin halkını sürmek, Ürdünlü kılmak istiyor. Devletleşme sürecini sabote ettikleri Filistin'in bir devlet gibi temsil edilemeyeceği açık. Var olan temsil olanakları da sürekli ve tutarlı biçimde reddediliyor. Filistin halkı kimi ve hangi yapıyı umut olarak görüp arsına kümelense, Batı tarafından kötü çocuk ilan ediliyor. Desteğini kaybettiği anda ise bu yapılara kısmi meşruiyet izafe ediliyor. Yıllardır sahneye konulan plan, Filistin'in anonimize edilmesini ve adeta vasi atanmış bir etnik topluluk olarak sorun oldukları bölgeden artık uzaklaştırılmasını tazammun ediyor. Anonim, iradesiz, savunmasız, reflekssiz, reaksiyonsuz Filistinli isteniyor. Filistin halkının tabiatına hiç uymayan bir şey bu. Yok görülen, yok sayılan bu halk anonimleşmiyor ve direniyor; gelecekte de yeni temsilciler çıkararak direnmeye devam edecek. Bu direniş, motifi ne olursa olsun, zafere ulaşmadığı sürece terörizmle itham edilecek. "
taceddin kutay,"B.

Altı gün çalışıp yedinci gün dinlendiğine inandıkları Tanrı'nın, istirahat günü olan Şabat'ta istirahat eden Yahudiler, kendilerine mahsus zahmetli bir kurallar silsilesi altında yaşar. Çalışmak, herhangi bir işle uğraşmak, elektronik cihazlar kullanmak hatta ışığı açıp kapamak dahi bir Yahudi için memnudur. Şabat'ta evden kamusal alana herhangi bir eşya çıkartamaz. Bu zorluğu aşmak için Yahudiler ERUV adı verilen bir hile-i şeriyyeye başvurur. Sokağın yahut yerleşim yerinin bir kısmı bir sözleşmeyle göstermelik kiralanır yahut vehmi bir hat ile kendininmiş gibi yapılır. Bir Musevi ahbabım, Adalar Belediye Başkanı'ndan oturduğu sokağı göstermelik şekilde kiralamak isteyen bir yakınından bahsetmişti. Elbette mevzuat müsait değil fakat bizim Musevi ısrarcı olmuş, sembolik bir ücret karşılığında en azından kağıt üstünde sokağın kendisine kiralandığını gösteren bir belge verilmesi konusunda. Eruv sonrası çizilen vehmi hat, kamusal alanın bir kısmını da sizin evinize dahil ediyor, dilediğiniz gibi davranabiliyorsunuz Şabat günü. Büyük konfor.

İsrail'in, Eruv yapan bir Musevi gibi, kendisine direkt ve endirekt ait topraklar olarak vehmettiği bir dünyada yaşıyoruz. Belediye başkanıymış gibi yapan Amerika, bu sözleşmeyi sürekli uzatıyor. Ve Eruv, İsrail'e dilediği gibi davranmak hakkını tanıyor. Eruv yapılmış sokağın sakinleri İsrail'den ne zaman rahatsız olsa ""antisemitik"" yaftası yememek için mahcup bir eda ile başını başka tarafa çeviriyor. Ve arsız Eruvcu, sokağın öz sakinlerine dehşet salıyor. Kağıt üstünde sokağı kiralamış gibi yapıp, konu komşunun evini taciz ediyor; düne kadar çadırda yaşadığını unutup, sokaktaki evlerin hepsi üzerinde hak iddia ediyor.

Belediye başkanından da, asalak yardımcılarından da bizar mahalleli. Gel gör ki seçim yapılmıyor. Bir seçim yapılsa ne olacağını herkes biliyor. Belediye başkanı, Mahmut Abbas gibi, gasıpların meşruiyetiyle o koltukta oturuyor. Bir zamanların şanlı şevketli devletlerinin başkanları Eruvcunun şebeği, papağanı olmuş. Sözde Prusya'nın varisi, Alman şansölyesi Olaf Scholz, hastane saldırısından iki saat sonra hiç utanmadan tivit atıyor ""Acımasız terör. Savunmasız sivillerin infazı. Öldürülen bebekler, kaçırılan çocuklar. Aşağılanmış Holokost kurtulanları. Kanımızı donduruyor. İsrail'in buna karşı kendini savunma hakkı vardır. Bir devletin vatandaşlarını koruma görevi vardır"" diyerek saçmalıyor. Hakikate takla attırıyor. Eruvcunun devlet olduğunu, buna hakkı olduğunu söylüyor, zira gebe. Oysa sokaktaki herkesin malumu ki İsrail bir devlet değil, IDF terör örgütünün siyasi kanadı. Nasıl Sinn Fein IRA'nın, Batasuna ETA'nın, HDP PKK'nın siyasi kanadıysa, İsrail aynı şekilde IDF terörünün siyasi uzantısı. Devlet gibi davranmayan bir yapı, satın alınmışlar devlet dedi diye devlet olmaz.

Sokağın sakinleri huzursuz. Bu dağdan gelip bağda huzur bırakmayan işgalci geldi geleli ne sokakta, ne dünyanın geri kalanında huzur kaldı. Eruvcu sadist, narsisist bir psikopat; ona Eruv hakkını veren belediyeyi ise 46'lık deliler idare ediyor, Tanrı'yı savaşa zorlamaya ant içmiş, asıl yeri tımarhane olan deliler... Mike Pence'in karanlık bakışlarında gördüğümüz şeytanın mümini bir deliler topluluğu, bir psikopata, sokağın ahalisine dilediği gibi eziyet etme ruhsatı veriyor. Sokağın aklı selim sahibi sakinleri bu psikopatlığa müşterek şekilde dur demedikçe bu aymazlık, bu bezirganlar saltanatı devam edecek. Aklı başında Yahudiler, Hıristiyanlar, Müslümanlar, Hindular, Marksistler, anarşistler, liberaller, zenciler, beyazlar, çekik gözlüler; hulasa, aklı başında kalmayı başarmış kim kaldıysa bu tımarhane misali sokakta, kendisine zarar veren Eruv Sözleşmesi'nin sonlandırılması için ayağa kalkacak. İnanın az kaldı. Eruv Sözleşmesi, sokağın ahalisinin eliyle sonlandırılacak! İşte o gün, o kasabada belediye seçimleri de yapılacak!"
taceddin kutay,"B.

""Yahudi sorunu sosyal yahut dini bir mesele değildir; aksine milli bir sorundur ve bu sorunu çözmek için, tüm dünyanın politik sorunu haline getirmek zorundayız."" Theodor Herzl, 1896 yılında kaleme aldığı Der Judenstaat (Yahudi Devleti) isimli risalesinde böyle diyor...

Henüz iki cihan harbi çıkmamış; dünya, Stefan Zweig'ın ""Dünün Dünyası""nda anlattığı revnaktar, eğlenceli, kalabalık şehirlerle mamur dünyadır. Böyle bir dünyada, tüm cihanın politik sorunu olacak bir Yahudi devletini hayal eden ve hayalini gerçekleştiren bir vizyona sahipti Herzl. Üstelik henüz otuz altı yaşındaydı...

Tarih, nesiller boyu bütün dünyanın müşterek sorunu haline gelmiş bir başka yeri yahut devleti zikretmez. Türünün yegane örneğidir İsrail bu bakımdan.

Sorunu cihanşumul kılarken başarılı olmanın yolunu diskuru belirlemekte bulmuşlar. Başarılı da olmuşlar. Bir Ortadoğu meselesi, Avrosentrik bir akıl ve yargılama mekanizmasıyla izah ediliyor hepimize.

Velakin bu aldatmacaya karşı hepimizin tutarlı bir itirazda bulunması zaruri. Evvela Fremdschämen'i reddedelim. Almanca bir tabir, Almanlara mahsus, ""başkasının yerine utanmak"" anlamına gelen bir kelime. İsrail ile ilgili her haklı sorgulamayı, her tutarlı eleştiriyi ""Antisemitizm"" ile yaftalayan ve münekkidi mahkum eden dile itiraz edelim. Dünümüzde ve bugünümüzde antisemitizme yet olmadı bizim. Lokal gerilimlerden misal getirmeyin rica ederim. Onlar bir başka şeydir. Ardımızda altı yüz yıllık pogrom hikayeleriyle dolu bir mazi yok. Tarafımız mazlum Filistin ve biz zalim İsrail'e karşı Filistin'in yaşama hakkını ne pahasına olursa olsun savunacağız. Antisemitizmin, bizzat gerçeği olduğu Batı'ya karşı, onların işlediği kabahatler sebebiyle mahcup da olmayacağız! Doğrusu saçma paradoksların en saçması...

Hem onların diskurunu değişmez hakikat ve sabite bilmek gibi bir zaruretimiz de yok. Özgürlük savaşçısı YPG, terör destekçisi Türkiye, meşru İsrail, terörist Hamas... Karşımızda, hemen hepimizi olmadığımız birisi olarak yaftalayan bir nâmeşru, vehmî bir küresel güç var. Asla istediğiniz şey olmaya imkan vermeyen, olmanızı istedikleri şeyi ise istemenizi sağlayan bir iktidar. İkinci reddedeceğimiz şey bu heyulanın yaftalarıdır.

İsrail ile sorunumuz Yahudilik-Müslümanlık, İbranilik-Araplık sorunu değil; emperyalizme, işgale, zulme yatkınlığı olan, barbar bir orduya sahip, devlet gibi değil, örgüt gibi davranan bir yapıya karşı insani bir sorundur. Bu sorunu küreselleştiren biz değiliz; sorunun müsebbipleri. Her ne kadar bizim sorunumuz olmadığını iddia edenler- ki bunların niyetlerini defaatle tartıştık- sorunu bizden uzak göstermeye çalışsa da sorun, tüm dünyanın sorunu.

""Herzl başaramadı"" diyebilir misiniz?"
taceddin kutay,"B.

Sözlükteki karşılığı ""soysuzlaşmış, bozulmuş, soyca dönüşmüş""... Tereddi etmek, mütereddi olmak, soysuzlaşmak demek.

Her halükarda kötü niyetle mütereddi olunmuyor; iyi niyetli bir süreç sonunda tereddi etmek oldukça olası.

Zihninizle ve vicdanınızla oynayarak sizi dönüştürmek isteyenlere karşı agâh olmazsanız, safdilliğiniz neticesinde dönüşmeniz muhtemel şey şey, evvelce ne olacağını hesap edemeyeceğiniz bir şey olacaktır.

Özel televizyon kanalları henüz palazlanmaktaydı Türkiye'de ve hemen herkes hevesle bu yeni özgür dünyanın, bize sunulan adıyla ""Magic Box""ın tadını çıkarmaktaydı. 1994 yılının bir akşamı, eski Cumhurbaşkanlarımızdan birinin oğluna ait bir özel kanalda ""Schindler'in Listesi"" yayınlandı. Doğrusu dokunaklı film, izleyen herkesi bir şekilde tesiri altına alıyor. Gencim henüz, ayranım kabarık; Nazi melanetine karşı öfke doldum, mazlum Yahudiler için yas tuttum tüm gece. Müslüman Türküz ne de olsa, nerede bir mazlum görsek yüreğimiz dağlanıyor.

O gün, filmin yayınlandığı gün, İsrail'in Hebron adını verdiği El Halil'de, El Halil Camii'ne baskın düzenleyen işgalci yahudi, sabah namazını kılan 29 müslümanı katletmişti. Spielberg'in filmi, gliserin gibi nasıl da gevşetmişti öfke dolması gereken sinemizi.

'Ne kadar basit, amatörce' diyerek tahfif etmeyiniz. Bu anakronik bir küçümseme olur. O yıllarda işe yarıyordu işte. Adamlar zaten neler çekmiş, bir de şimdi çekmesinler...

Şimdi daha hainane yapılıyor bu işler. Soysuz, temelsiz, misalsiz bir ırkçılık türetiliyor, pozisyonel olmayan, oppozisyonel bir ırkçılık bu. Arap düşmanlığı üzerinden türetilen, doğal olarak İslamiyet'i hedef alan; ala silsiletihim, İslam olan her şeye düşman olan...

Belki de sosyal medya denilen melanet dünyamızda olmadığı için bir zamanlar fark edemiyorduk nasıl bir Nuh'un gemisinde, hangi sıçanlar ve sırtlanlarla koyun koyuna seyahat ettiğimizi, belki de aşağılık hiçbir zaman bu kadar derin olmamıştı. Bunu tespit edemiyorum. Zannederim hiç kimse de hakikaten tespit edemez. Lakin tespit edebildiğim, tereddi etmiş, soysuzlaşmış yani, tahammül etmesi zor bir kesafetin her demimizi ifsad ettiği hakikati. Düne kadar, Filistin'e karşı İsrail'e destek verecek bir hamakatin bu topraklarda neşv-ü nema bulacağına ihtimal vermezdim. Her şeyi geçiniz, mevzu bahis olan İsrail devletidir. Zalim, hukuksuz, işgalci, çocuk katili, fesat yuvası bir devlet... Sağımızla-solumuzla İsrail devletinin zulümlerine karşıyızdır biz. En azından öyle bilirdik...

Dün bir baktık, kazın ayağı hiç de öyle değilmiş. Arap düşmanlığı yapacağız diye İsrail'e dahi medihler düzen bir alçaklık tebelleş olmuş. Dertleri sivil halk falan değil. Bakmayın yalanlarına. İsrailli sivillere inanın biz daha fazla üzüldük ve biz gerçekten üzüldük. Zira Yahudinin Araptan, Arabın Yahudiden üstün olmadığına inanırız. Antisemitizm, zenofobi, afrodobi ve ırkçılığın her türü bize çok uzak. Bizim derdimiz İsrail'in işgaliyle, zulmüyle, katliamlarıyla, fitnesiyle. Bunların İsrail destekçiliği ise ırkçılıklarından, Arap düşmanlığından... İşte tereddi budur... Bunlar mütereddidir.

Alp Arslan'ın Müslüman Türk'e vatan kıldığı bu toprakların bir ruhu var. O ruha uzak olan herkes mütereddidir.

Sultan Alp Arslan'ın torunu Tutuş'un ve kumandanı Artuk Bey'in emaneti Kudüs'ü İsrail'e peşkeş çeken zihin mütereddidir.

Sığınmacı karşıtlığı gibi politik olarak anlaşılabilir bir kapıdan girip, İsrail destekçiliği gibi komidinin en alt çekmecesinde bir zihne malik olmak, idraki iğdiş edilmişlik alametidir. İşte bu tereddidir! Bunlar mütereddidir! "
taceddin kutay,"B.

LGBT dayatması, bizleri anormal şeylere inandığımıza ikna olmamız için zorlarken; eşcinsellikten pedofiliye kadar geniş bir skalayı zihnimizde normalleştirmeye çalışıyor.

Aksini söylemeniz, aksine inanıyor olmanız, herhangi bir şiddet eylemi, kışkırtma vb içinde olmasanız dahi sizi sevgi düşmanı, kötü insan sınıfına koyuyor.

Her haziran ayında Avrupa'nın sokakları, toplu taşıma araçları, belediye binaları, bayrak direkleri bunların sembolleri ile dolduruluyor. Cesaret edebilen ""ben bu dayatmaya karşıyım"" diyebilsin bakalım. Sokağa çıkamaz hale getiriyorlar adamı.

Şimdi o LGBTT sembollerinin olduğu binaların, araçların, bayrak direklerinin üstünde İsrail bayrakları yer alıyor.

Avrupa'nın meydanları aksine fikir beyan edilemez resmi ideolojinin ilam levhasıdır. Bunun adına bir de özgürlük diyerek tersimizi döndürüyorlar.

Bunların distribütörleri, her ülkede vazifelerini yerine getiriyor. Bizde şu sıralar Fatih Altaylı oyuna girdi, ciğer ciğer İsrail propagandası yapıyor. Bir de ""Fatih yaşlandı, bize yatırım yapın artık"" diyen köle pazarının inci dişlileri var.

İsrail'in propaganda makinesi, askerlerinden daha iyi iş çıkarıyor. Biz bildik bileli bu böyledir.

Bizdeki iğnesi kırılası gramofonun nağamatı tanıdık...

Filistinliler topraklarını satmış, bu sebeple çoluk çocuğunu öldürmek hakmış... Bu hamakate inanan cahiller var elbette. Cahiller inanır ve borazanlığını yapar. Cehalet böyledir.

Şimdi, yeniden, antisemitizm yalanına sığınarak, hepimizi peşinen mahkum ederek İsrail'in devlet terörünü aklamaya çalışıyorlar.

Her onurlu insanın vazifesi, en azından doğru olana inanmaktır. Cesaret gösterip meydanda doğruyu haykırsın demiyorum, hakkı hak-batılı batıl bilsin diyorum. Cesaret ile onur arasındaki mesafe açılalı çok oldu zira.

Onursuzlar ise, kendilerine sunulan o yalan dünyanın enformasyonlarına iman edip ahmak çoğunlukla bir arada olmanın konforunu yaşamaya devam edecek.

1984'ün sinemalara doldurulan sürüsü, Orwell'ın fantezisi değildi. Bu sürü, hipnoz ediliyor. Sinema kapısındaki peçete dağıtıcıları değişiyor zaman zaman. Adnan Oktar gidiyor, Fatih Altaylı geliyor, Ümit Özdağ geliyor. Birbirinin necaseti üzerine oturan hipnozlulara peçete dağıtmakla memurdur bunlar.

Filistin meselesi cünüplerle, zihni hamam görmemişlerle konuşulmaz. Bırakın Filistin'i, hiçbir insani mesele bunlarla konuşulmaz. Çocuklar ölüyormuş, insanlık onuru çiğneniyormuş, yavrular oyuncakla değil, şarapnelle oynuyormuş; zerre kadar umurlarında değil. Sinemada şartlandılar zira.

Zihninizin sırat-ı müstakimde yürüdüğünün alameti sağdaki ve soldaki dikenlere değmemiş olmanızdır. Eğer PKK, FETÖ, LGBT, ırkçılar, tengriciler, Karabağ'da Ermeniciler, Ortadoğu'da İrancılar ve İsrailciler, Ege'de Yunan savunucuları, topluca sizin pozisyonunuzu eleştiriyor, size hakaret ediyorsa çok doğru yoldasınızdır. Siz sinemanın kaçkınları, yasaklı kitaplar okuyanlar, cezalandırılmış baladlar söyleyenlersinizdir. Çünkü, bunlar, birbirlerine karşı mesafeleri ne olursa olsun, sinemacının aparatları, küresel resmi ideolojinin borazanlarıdır.

Bunların rağmına bir şeyler söylemek onurunu göze alamıyorsanız, bari bunların dayatmadığı bir şeylere inanacak kadar onurlu olun.

Fazlası laf-ı güzaf.

Haydi bakalım, bugün de Arap sevici payesini hak ettik, sinema mahsulü veletlerin ellerinden. "
taceddin kutay,"B.

Zihni, Sezgin Tanrıkulu ile Ümit Özdağ arasına sıkışmış muhalefetimizin, elde ettiği seçim başarısızlığı akabinde toplumsal gerilimi yükseltecek hamlelere tevessül ediyor olması, seçim öncesi ortaya attığımız iddiaları tasdik ediyor.

Çok şükür kazanamadılar, kazanamayacaklar da. Velakin kazansalardı ne olurdu sorusunun cevabı açıktır. Toplumun birbiriyle asla uzlaşmaz sinir merkezlerini eş zamanlı tahrik edecek, kapanmayacak toplumsal yaralar açılmasına vesile olacaklardı.

Gün yok ki, bir toplu taşıma aracında, hastanede, postanede, kamusal alanın herhangi bir köşesinde kontrolden çıkmış laik öfkenin sivil saldırılarını görmeyelim. Bunların organize saldırılar olduğunu düşünmek oldukça zor; zira saldırganlar organize edilmeye müsait tipler değil. Peki nereden sökün etti bu, idrarını tutamamaktan başka hiçbir ortak noktası olmayanların neredeyse eşzamanlı saldırıları? Prostat muayenesinden çıkan son Kemalist ne diye soluğu mütesettirlere hakaret ederken aldı? Nicedir hazırladıkları ve hazırlandıkları, seçim kazanmaları halinde ağızlarından salyalar saçarak sahneye koyacakları şey bu sadece. Prostatlılar, bezli kokonalar, kademhaneye kadar idrarlarını tutamayanlar haliyle kendilerini bir sonraki seçime kadar tutamadılar. Çok saldıraları geldi, saldırdılar.

Bu bir kollektif nevroz halidir. Akabinde yaşanan patlamalar, dosis letalis derecede Halktv izlemekten, Sözcü okumaktan kaynaklanıyor. Bir başka yerde, bir başka kimlikte, başka başka kimselere karşıymış zannediyorlar kendilerini.

En ihtiyaç duydukları şeyi öneriyorum dostlarıma. Yetime kaftan giydirir gibi aşağılayın bunları diyorum. Zaten aşağılık oldukları için deftere zünub yazılmaz, merak etmeyin. En fazla, alçağa alçak demeyecek kadar nazenin birkaç beyefendinin (onların da nadirattan olduğu günleri yaşıyoruz ya. Her neyse) sitemkar bakışlarına maruz kalırsınız. Yine de aşağılamanın, cehaletlerini, sonradan görmeliklerini, görgüsüzlüklerini, hem kel hem fodul olduklarını, özenti yamanmacılıklarını yüzlerine yüzlerine vurunca elde edeceğiniz fezailin verdiği hazza mani değildir.

Hakk rızası için argüman üretmeyin, bir dava savunur gibi savunmayın. Hak kelam insaf sahibi kulağa işittirilir. Aşağılayın ve geçin.

Benim de bu işten anladığım bu."
taceddin kutay,"B.

Çanağın dibindeki iki kaşık çorbayı içmemek için direnen damarı nazlı kızların; neyse, neredeyse o damar, kabz hali beni baştan başa zaptetmeyegörsün, bendenizin de bir yerlerinde zuhur eder. İki satır yazmamak için direnişim, o küçük kızların perişan saçlarından daha karmaşık bir zihne sahip oluşum sebebiyledir. Tadını sevmediğim için değil. Hem çocukluktan beridir hiçbir nimete burun bükmedim. Yemiyorsam eğer, muhakkak vardır bir sebebi.

Her neyse, lam ve cim bazen hükmünü yitirir malum, vazife cümleden ala olur; yazmak mecburiyet halini alır. Yapacak şey yok, yazacaksınız. İşte böyle anlarda, İstanbul trafiğinde araç kullanan hodendiş nasıl davranıyorsa, öyle davranmalısınız kendinize. Bir parça hoyrat... Elalem ne der, bir büyüğüm görse mahcup olurum gibi kaygıları kenara bırakmadan olmaz. Eskiden bu kadar kaygılanmazdım gerçi, fakat büyüklerime yakalanınca birkaç defa ister istemez endişe eder oldum. Bir Ramazan günü Ekrem Kızıltaş abim aradı. Mesleğin duayeni, müşfik, muhabbetli, nüktedan Ekrem abi. E heyecanla açtım elbette. Büyüklerim arayınca heyecanla açarım ben. ""Taceddin, beceremiyorsan tutma onu"" dedi. Yazımı okumuş. Hatanın bini bir para. ""Peki abi"" dedim. Elim ayağıma dolanmış ya, izah edemiyorum o peki nereye irca olunacak. ""Oruç tutma""ya mı peki yoksa ""daha dikkatli olmaya"" mı peki? Ala külli hal peki. Büyükler bir şey deyince peki denir.

Hem imtihan komisyonunda Ekrem abiden başka büyükler de var.

Bendenizi zaman zaman yazmaktan alıkoyan bir başka durumdan da bahsedebilirim. Aynı bugün olduğu gibi, zihninizde şavkını gördüğünüz, tebeyyün etmeye aday, az çok hissettiğiniz, lakin bir türlü formüle edemediğiniz, bir şekle koyamadığınız efkar ve hisler oluyor ya; ne yapsanız, ne kadar çabalasanız bir türlü uygun kelimelerle bir libas giydireniyorsunuz onlara... işte o acz hali. Yaz sil yaz yaz sil yaz sil... Neticede, aklınıza gelen, beyan edilmesi tarafınızca çok arzulanan o şeyi bir türlü karşıya aktarmayı beceremiyorsunuz. Heh işte tam o anda bırakasım geliyor kalemi. Kelime dağarcığımın muhayyilemi kuşatamaması bana mahsus bir nakisa olsa kahrederdi bu beni, fakat hiç meyan kökü şerbeti içmemiş adama meyan kökünün tadını zevkettirebilecek bir tarif, bunu aksettirebilecek bir kelime olmadığını biliyorum. Bu teselli bana kafi.

Hasıl- ı kelam bugün bu hali de yaşadım. Lakin yazıyı yetiştirmek gerekti. Yazdım sildim, yazdım sildim... Neticede bir şey yazar gibi yapıp hiç bir şey yazmadan yazımı tamam ettim. Sanki yedim camiinden mülhem sanki yazdım. Lutfediniz, bu seferlik hoşgörünüz. Bir sonraki yazıda telafi ederim inşallah. "
taceddin kutay,"B.

Bu mülahham adamın karın ağrısı, batnındaki gazdandır. Çok yedi, çok karıştırdı midesini. Sindirme sürecinde; canı yanıyor.

Parazitler, tenyalar, dahili – harici asalaklar; bu adamcağızın midesinden bağırsağına kadar her yere mevzilenmiş. İyi bakteri, kötü bakteri karşılıklı mevkilerden birbirlerine hırlıyor. Netice, kimi zaman kabız, sık sık ishal, ala külli hal sağlıksız, sancılı ve tembel sindirim sisteminden muzdarip olma halidir.

Gaz var, ağrı yapıyor. Velakin bu adamın panik atağı var. Ne zaman gaz sancısı hissetse, sol kolu uyuşuyor, kalp krizi geçiriyorum sanıyor...

İstikbalde bir gün esas hüviyetini ve kim olduğunu öğrendiğimizde, nasıl olup da Ümit Özdağ gibi bir figürün Türkiye siyasetinde bu kadar nümayişe vesile olabildiğine hayret edeceğimize inanıyorum. O gün gelecek ve biz bu günün mazi sayılacağı o günden geriye dönüp bakınca hayretler içinde kalacağız.

Evet Türkiye, dahil olmak istediği gelişmişler ligindeki her ülkenin yaşadığı büyük bir toplumsal dönüşümü yaşıyor. Bana kalsa ben de rıza göstermez, çocukluğumun sosyal ilişkilerini ta be vakt-i mevt yaşamak isterdim. Velakin bana kalmadı, kimse bana sormadı. Aslında kimse kimseye sormadı. Dehrin bir hükmü vardı ve bu icra edildi. Ufkumuzda New York, yeni bir temellük kültürü, yeni sosyal ilişkiler, yeni yeni sınıfsal tabakalaşmalar çıkıyor karşımıza. İncil'de denildiği gibi ""sondaki başta, baştaki sonda"" olabiliyor. Ve en kötüsü, bu patchwork cemiyetin azaları, birbirlerini sürekli öz yurtlarından kovup duruyor. Parazitlerin, tenyaların yararlı organizmalarla sorunu var!

Tırtıl kelebeğe dönüşüyor. Kavga, gürültü, huzursuzluk büyük. Toplum bir yerden bir yere evriliyor. Ve ne yazık ki daha kişiliksiz, daha karaktersiz, daha az ayırt edici özelliği olan, yumuşak, vıcık vıcık bir insan tipi çıkıyor karşımıza. Eleğin altındakiler, elifi merteği bilmezler, kültür seviyeleri tahmin edilemeyecek derekede olanlar hep, o gaz üreten tenyalar gibi, mevzilendikleri yerden toplumun sindirim sistemine zarar veriyorlar.

Kesif bir ishal, bir tazyik hasıl oluyor derken. Duvarlar batıyor... Trabzon'da Kuveytli turist sokak ortasında darp ediliyor, El Arabiya bunu haber yapıyor, oradaki ortakları bunu köpürtüyor... İki delinin arasında kalmış gibiyiz. Tek ihtiyacımız olan aklı başında, salim bir vasatı var kılabilmek. Tüm zorluklara rağmen yapıyoruz. Kimimiz ""getirin şu sudan biz de içelim"" dedi. Ayıplamıyorum. Takat işidir, beceremediler.

Beni de çok üzen, bu meselede de Batı'yı yüz yıl geriden takip ediyor oluşumuz. Teknikte, terakkide, geriden takip etmek neyse de; ucuz, cahil, agresif ırkçıları üretmekte de aynı makus kader midir mukadder olan? Başkalarının tecrübelerini sıfırdan yaşamak kadar ahmakça şey var mıdır Allah aşkına? Köksüz, pagan, mitlere müptela, kimliksiz, kişiliksiz bir ırkçılık üretiliyor yurdumuzda. Bütün bunlar gaz birikmesinden. Hades vuku bulsa rahatlayacak bu adam. Gerçi abdesti kaçacak, bir iki vakit namaz da kaçıracak ama rahatlayacak.

Bu noktada çok önemli bir sorumluluğumuz var. Yabancılarla ilgili aklı başında be gerçek bir teklifi biz ortaya koyamazsak, davulcuların-zurnacıların tekliflerini tartışmaya devam edeceğiz. Romantik çözüm önerilerimiz bir süre günü kurtardı, artık toplumda bir karşılık bulmuyor. Bu sebeple, tırtıl kelebeğe dönerken en çok davulcunun, zurnacının sesi çıkıyor. Bu peşrev hepimize zarar verecek...

Bitirirken yaşı benden büyük solcu dostlarıma bir sual yönelteyim: bir zamanlar ""faşo, kafatasçı, ırkçı"" diye hakaret ettiğiniz ülkücü gençlerin ne kadar temiz çocuklar olduklarını bu nevzuhurlara bakınca anladınız ama itiraf edemiyorsunuz, değil mi?"
taceddin kutay,"B.

Velinimetimiz, büyüğümüz Sadettin Ökten hocamız, tenezzül buyurur, bizleri devlethanesine mütemadiyen kabul ile şereflendirirler. Unutmayayım diye ""Ya Hâfiz"" deyip şehadet parmaklarımı kulağıma tıpa yaptığım, fakirhaneye gelince not aldığım nice başka yerde ele geçmez malumat burada kendilerinden bize ata olunur. İşte dün bir bahisle Sultan III.Mustafa'nın bir şiirini bizlere şerh ettiler. Şiir pek çoğunuzun malumudur, son iki kıt'ası şöyledir:

""Şimdi ebvab-ı saadette gezen hep hazele

İşimiz kaldı heman merhamet-i lemyezele""

18. asrın halet-i ruhiyesini anlatırken hocamız, zihni bugün ile mülevves ben, yine bugünden yana tasalara daldım. Irkçılığın en sakil, en tutarsız, en cahilane formuyla kuşatılmış olduğumuz şu günlerde pek de ayıplanası olmasa gerek bu durum. Sizin siyasete tenezzül etmenize gerek yok, siyaset size bir şekilde bulaşıyor, hayalinizin bir başka zamana, başka mekana yönelmiş olmasına katiyyen müsaade etmiyor zira şu günlerde.

Elli senedir, Kürt gençlerini İslamiyet'ten koparmak; köksüz, teosofik yalanların mümini yapmak için çabalayanları izledik. Buna karşı durmak isteyen nice Müslüman, mazlumen can verdi. Kimi dinsizliğe, kimi pagan yönelimlere, kimi antik doğu efsanelerine sevk edilen gençler, dünyalarını da ahiretlerini de berbat ederek dağlarda can verdi. İslamiyet, aramızdaki bağ, birbirimize karşı insafımız, son kertede farklı istikametlerde kendisine bağlandığımız habl-i metinimiz olduğu için, fasit için en lüzumlu şey, kavgaya sevk edeceği çocukları dinimizden uzaklaştırmaktı. Kısmen başarılı oldu.

Şimdi bir başka hain çomak hamurumuzu karıştırıyor. Türk gençlerini, Tengricilik adı altında köksüz, icat edilmiş, inanç sayılmayacak bir efsaneler bütününe davet ediyorlar. Gök Tengri var, Gök Börü var, runler var... Lothlórien elfleriymişcesine bir motivasyonları var... Bu nesil, bir başka damardan yakalandı, fakat yakalandı. ""Arap'ın dini Arap'ın olsun, bize Türk'ün dini gerek"" gibi saçma sapan bir söylemle, irtidad ettiğini ikrar edenlerin sayısı her geçen gün artıyor. Bir üç beş on yirmi yüz... Hz. Mustafa'nın şeriatinden yüz çevirip, ne idüğü belirsiz fanteziler peşinde ömürlerini heba edecek gençler...

Hablullah'tan kopup uzayda serserice sürüklenen gençler... Kusura bakmayın, her dine hürmetkarım. Bir Müslüman, vaftiz edip tanassur etse ""Attan inip eşeğe binmek bu"" derim. İyi kötü, öyle böyle, hak batıl; bir dinden bahsediyoruz Hıristiyanlık'tan bahsederken. Bunların sevk edildikleri dalalet eşek bile değil. Uydurulmuş, yalan, gariplikler terkibi bir fantezi... Yazıktır günahtır!

Bir sonraki yazımızda, PKK, HDP neye hizmet etmişse ona hizmet eden Zafer Partisi'ni konuşalım."
taceddin kutay,"B.

Kedilerim Mahmur Pil ve Nazif Rıza'nın evde uyumaları serbestti, ancak mamalarını mutlaka bahçede yerlerdi. Kedi mamasının cazibesini o zaman keşfettim. Çıkmaz sokağımızda yaşayan otuz kadar kedi, salyangozlar ve bir de her gece istisnasız aynı saatte çıkıp gelen kadrolu kirpimiz Hurşid ve peşine takılan diğer kirpiler...

Her ay elli kilo kedi maması tüketiliyordu bizim sokakta ve bu miktar her geçen gün artıyordu. Karınlarını doyurup çekip giden hayvanlar katiyen tek başlarına dönmüyor, mutlaka refakatlerinde birkaç hayvanla geliyorlardı.

Sabahtan bir sabah kapımın önünde kanlar içinde bir yavru kedi cesedi buldum. Oysa sabahları evden çıkarken ekseriyetle bulduğum şey kapıya konmuş fare cesetleri olurdu. Beykoz Deresi'nden, kundura fabrikasından, hemen üstümüzdeki dikimevi inşaatından, artık nerede avlanmışlarsa oradan getirilen bir hediye olurdu benim için fare cesetleri. ""Biz de mamamızı yiyip beyhude semirmiyoruz. Şikare çıkıp çalışıyoruz. Buyurun marifetimiz"" derdi kedilerimiz. O sabah ilk defa kapının önünde bir kedi cesedi buldum; hem de kan revan içinde!

Evet komşular da bana kızardı kedileri beslediğim için, çıkmaz sokak sayemde kedi dolmuştu onlara göre. Safsata. Zaten oradalardı. Fakat bana diledikleri kadar kızsınlar, bir yavru kediye böyle bir şey yapamayacak kadar iyi insanlardı benim komşularım. Tetkikat tetkikat tetkikat... Cesedin, Beykoz Çayırı'nın uyuz itlerinden bir gözdağı mesajı olduğunu öğrenmem uzun sürmedi. Oysa ben çayırdaki köpeklere de sürekli mama alır, haftada bir ödül maması bile verirdim. Fakat kıskanmışlar çıkmaz sokağımızda oluşan bu tertipli komünü ve yapma böyle bir şey demişler.

O öfkeyle ilk iş, sevgili Ersoy Dede'yi aradım. Ersoy abi yaşadığı muhitteki bütün köpekleri besler, onlara kulübe yapar, hastalanınca veterinere götürür. Hassas adamdır, iyi kalplidir Ersoy abi. Sabahın köründe telefonu açar açmaz ağzıma gelen her şeyi ona söyledim. Köpeklerin velisi o ya, ben de kedilerin velisi... Birine söylenmem lazım, ona söylendim...

İki gün sonra bir ceset daha bırakıldı kapıma... Artık yeterdi, İllalllahtı... Sabah ezanları okunmadan nöbete çıktım sokağa. Seher vakti üzerimde mont, elimde bahçe hortumu, ribattayım. İlk gün gelen olmadı. Fakat fazla beklemedim, ikinci gün üç köpek sokağa girdi tam ezanlar okunmadan. Essalatu hayrun minennevm. Gaza bizi bekler. Gizlice takip ettim acaba ne yapacaklar diye. Az sonra merhum Cemil abinin dut ağacının altına doğru bir kediyi sürüklerdiklerini fark ettim. Grrr, hrrr... Sıkıştırdılar. Elimde hortumla çıktım. Zaten çıkmaz sokak. Bu sefer bunları ben sıkıştırdım... Iyk ıyk etmelerine aldırış etmeden slaş slaş eden hortumu vurdum kafalarına gözlerine. O sabahtan sonra bir daha ceset bulmadım kapımda.

Fakat hayvanlar dünyasının merhametsizliği bununla sınırlı değilmiş gördüm... Sokağımızda yaşayan bir kedi ailesi vardı ki, kuşaktan kuşağa geçen bir genetik rahatsızlıkları var. Halen zaman zaman yavrularına denk geliyorum; aktarılagidiyor bu rahatsızlık. Belli bir yaşa ulaşınca mutlaka inme iniyor bir taraflarına, ağızları kayıyor. Hele bir tane yavruları var ki sol ön ayağı olmadan doğmuş mübarek. Adını Ampute koymuştum. He bir de hepsi kapkara ve sırtlarında kahverengi çizgileri olan hayvanlar. Cemal nedir bilmeyenlerce çirkin hayvan olarak adlandırılacak güzellikteler anlayacağınız.

Kedi besleme ile ilgili çok temel kaideleri bu esnada öğrenmiştim. Kedilere mama kesinlikle kütle halinde verilmemeli. Çizgi halinde dökmelisiniz. Herkes sofrada bir yer edinmeli. Böyle yapıyordum. Bir süre sonra bir şeyi fark ettim ki, sokağın kedileri kendi yemeklerini yemiyor, amputeyi sıkıştırıyor, onun yemeğini topluca yağmalayıp, akabinde kendi hatlarına çekiliyordu. Asıl fark ettiğimse, sokağın bütün kedilerinim el birliğiyle amputeyi öldürmeye çabaladıkları oldu.

O günden sonra sokağın köşesinde tek başına beslediğim amputeye yemek esnasında yanaşan tüm kedileri tekmeledim. Ancak o sayede beseleyebiliyordum amputeyi... Derken ampute öldü ve ben kedileri beslemeyi bıraktım. Uğruna köpek dövdüğün kediler, köpekler kadar zalim çıkmıştı. İçimden gelmedi fazlası.

İnsanın merhameti cennetten gelen Nil Nehri değildir, suiistimal etmemeli... "
